<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml">
<head>
    <meta http-equiv="Content-Type" content="text/html; charset=utf-8" />
    <script type="text/javascript" src="/qrcode.js"></script>
    <style type="text/css">
        body {
            margin: 0;
        }
        .content {
            margin: 0;
            padding: 2em 5% 2em 5%;
        }
        h2.title2 {
            font-size: 100%;
        }
        p {
            margin: 0;
            text-align: justify;
            text-indent: 2em;
        }
        .POETRY {
            margin: 0 auto;
            width:60%;
        }
        .POETRY p {
            text-align: left;           
            text-indent: 0;
        }
        .EPIGRAPH {
            float: right;
            max-width:70%;            
        }
        .EPIGRAPH p {
            text-align: left;
            text-indent: 0;
        }
        .CENTER {
            text-align: center;
            text-indent: 0;
        }
        .CLEAR {
            clear: both;
        }
        .QUOTE {
            padding: 2em 10% 2em 10%;
            font-style: italic;
        }
        .ROLE {
            letter-spacing: 0.5em;
        }
        .TC {
            font-style: italic;
        }
        p.THEATRE-COMMENT {
            text-align: center;
            text-indent: 0;
            font-style: italic;
        }
        p.sign {
            text-indent: 0;
            text-align: right;
        }
        
		.header-center {
	        background-image: url('/img/header-center.png');
	        background-repeat: repeat-x;
		}
		.header-right {
	        background: url('/img/header-right.png') right top no-repeat;
	        height: 65px;
		}
        .footer {
            background-color: #7695b8;
            text-align: center;
            padding: 3px 3px 3px 3px;
            font-size: 11px;
        }
        .main-menu {
        	background-color: #7695b8;
        	text-align: right;
        	font-family: Verdana, Arial, Helvetica, sans-serif;
        	font-size: 12px;
		}
        .main-menu a {
        	margin-right: 20px;
		}
		.blockFiles {
			float: right;
			border-style:solid;
            border-width:1px;
            border-color: #C0C0C0;
            box-shadow: 1px 1px 2px #AAAAAA;
            padding: 10px;
		}
        .book-description {
            padding: 2em;
            margin: 2em 25% 2em 2em;
            border-style:solid;
            border-width:1px;
            border-color: #B0B0B0;
            box-shadow: 1px 1px 3px #AAAAAA;
        }
    </style>

 <title>Янка Купала. Паўлінка</title>
</head><body>

    <div class="header-center">
      <div class="header-right">
        <a href="http://knihi.com/"><img src="/img/header-left.png" alt=""/></a>
      </div>
    </div>
    <div style="background-color: #000000; height: 1px; margin-bottom: 1px"> </div>
    <div style="background-color: #000000; height: 1px; margin-bottom: 1px"> </div>
    <div style="background-color: #ffae00; height: 4px; margin-bottom: 1px"> </div>
    <div class="main-menu">
      <a href="http://knihi.com">Галоўная старонка</a>
      <a href="mailto:adm-вітушка-knihi.com">Сувязь</a>
    </div>
    <div style="background-color: #000000; height: 1px"> </div>
    <div style="background-color: #FFFFFF; height: 1px"> </div>
    <div style="background-color: #000000; height: 1px"> </div>


<div class="content">

<div class="blockFiles">
    <div id="qrcode"></div>
	<a href="/Janka_Kupala/Paulinka.epub">epub</a>
			<br/><a href="http://files.knihi.com/originals/Kupala.paulinka.pdf">Пецярбург, 1913</a>
			<br/><a href="http://files.knihi.com/originals/Kupala.Paulinka_1927.pdf">Вільня, 1927</a>
	</div>

<!-- HEADER_FIELD Authors: Янка Купала -->
<!-- HEADER_FIELD Original1: Kupala.paulinka.pdf -->
<!-- HEADER_FIELD Original1desc: Пецярбург, 1913 -->
<!-- HEADER_FIELD Original1sha1: d619286e4e90d7d82872c62a4a6dd013b64931a3 -->
<!-- HEADER_FIELD Original2: Kupala.Paulinka_1927.pdf -->
<!-- HEADER_FIELD Original2desc: Вільня, 1927 -->
<!-- HEADER_FIELD Original2sha1: d08691e1db7263642acacea5a3c87fb474677083 -->
<!-- HEADER_FIELD SectionAuthor: П'есы -->
<!-- HEADER_FIELD SectionsTheme: Драматургія -->
<!-- HEADER_FIELD Title: Паўлінка -->
<!-- HEADER_FIELD Title2: Камедыя ў двух актах -->
<!-- HEADER_FIELD Uploaded: 2011-06-22T14:00:00Z -->


<h2><a href="http://knihi.com/Janka_Kupala/">Янка Купала</a></h2>

<h2>Паўлінка</h2>
  <h2 class="title2">Камедыя ў двух актах</h2>

<!-- TOC_BEGIN -->
<a href="#chapter1">Асобы</a><br/>
<a href="#chapter2">Акт першы</a><br/>
&nbsp;&nbsp;<a href="#chapter3">З'ява I</a><br/>
&nbsp;&nbsp;<a href="#chapter4">З'ява II</a><br/>
&nbsp;&nbsp;<a href="#chapter5">З'ява III</a><br/>
&nbsp;&nbsp;<a href="#chapter6">З'ява IV</a><br/>
&nbsp;&nbsp;<a href="#chapter7">З'ява V</a><br/>
&nbsp;&nbsp;<a href="#chapter8">З'ява VI</a><br/>
&nbsp;&nbsp;<a href="#chapter9">З'ява VII</a><br/>
&nbsp;&nbsp;<a href="#chapter10">З'ява VIII</a><br/>
&nbsp;&nbsp;<a href="#chapter11">З'ява IX</a><br/>
&nbsp;&nbsp;<a href="#chapter12">З'ява Х</a><br/>
&nbsp;&nbsp;<a href="#chapter13">З'ява XI</a><br/>
&nbsp;&nbsp;<a href="#chapter14">З'ява XII</a><br/>
&nbsp;&nbsp;<a href="#chapter15">З'ява XIII</a><br/>
&nbsp;&nbsp;<a href="#chapter16">З'ява XIV</a><br/>
&nbsp;&nbsp;<a href="#chapter17">З'ява XV</a><br/>
<a href="#chapter18">Акт Другі</a><br/>
&nbsp;&nbsp;<a href="#chapter19">З'ява I</a><br/>
&nbsp;&nbsp;<a href="#chapter20">З'ява II</a><br/>
&nbsp;&nbsp;<a href="#chapter21">З'ява III</a><br/>
&nbsp;&nbsp;<a href="#chapter22">З'ява IV</a><br/>
&nbsp;&nbsp;<a href="#chapter23">З'ява V</a><br/>
&nbsp;&nbsp;<a href="#chapter24">З'ява VI</a><br/>
&nbsp;&nbsp;<a href="#chapter25">З'ява VII</a><br/>
&nbsp;&nbsp;<a href="#chapter26">З'ява VIII</a><br/>
&nbsp;&nbsp;<a href="#chapter27">З'ява IX</a><br/>
&nbsp;&nbsp;<a href="#chapter28">З'ява Х</a><br/>
&nbsp;&nbsp;<a href="#chapter29">З'ява XI</a><br/>
&nbsp;&nbsp;<a href="#chapter30">З'ява XII</a><br/>
<br/><br/>

<!-- TOC_END -->

<div style="clear: both"></div>

<!-- BOOK_BEGIN -->
<div class="nootnote-block">
</div>
<h3><a id="chapter1">Асобы</a></h3>
<p>&nbsp;</p>
<p><span class="ROLE">Сцяпан Крыніцкі</span> - засцянковы шляхціц, 45 г.</p>
<p><span class="ROLE">Альжбета</span> - яго жонка, 40 г.</p>
<p><span class="ROLE">Паўлінка</span> - дачка Крыніцкіх, 19 г.</p>
<p><span class="ROLE">Пранцісь Пустарэвіч</span> - сваяк Крыніцкіх, 50 г.</p>
<p><span class="ROLE">Агата</span> - яго жонка, 43 г.</p>
<p><span class="ROLE">Якім Сарока</span> - настаўнік, 25 г.</p>
<p><span class="ROLE">Адольф Быкоўскі</span> - 24 г.</p>
<p><span class="ROLE">Госці, музыкі</span>.</p>
<p>&nbsp;</p>
<p class="THEATRE-COMMENT">Рэч адбываецца да рэвалюцыі, у хаце Крыніцкіх.</p>
<p>&nbsp;</p>
<p>&nbsp;</p>
<div class="nootnote-block">
</div>
<h3><a id="chapter2">Акт першы</a></h3>
<p>&nbsp;</p>
<p class="THEATRE-COMMENT">Абшырная святліца. Направа ад публікі вокны ў сад, бліжэй да аркестра - стол; каля стала - лавы і табурэцікі, над сталом - вісячая недарагая лямпа, на сцяне - абразы. Налева - дзверы ў сенцы, бліжэй да аркестра - куфар. Напроці - сцяна і дзверы ў бакоўку (каморку); справа пры сцяне ад бакоўкі - ложак, засланы коўдрай, у галавах высока накладзена падушак; налева - у кутку - печ; на сцяне стрэльба, старасвецкі, з гірамі гадзіннік і некалькі тандэтных малюнкаў. Час - асенні вечар перад Пакровамі.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter3">З'ява I</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span> адна.</p>
<p>&nbsp;</p>
<p class="THEATRE-COMMENT">Стройная і досыць прыгожая дзяўчынка. Адзеўшыся ў недарагую крамніну, але чысценька; без хусткі - у валасах колькі грабеньчыкаў. Сядзіць на ложку і пільна шые крамны кафтанік. Як падымаецца заслона - Паўлінка пяе.</p>
<p><span class="ROLE">Паўлінка.</span></p>
<div class="POETRY">
<p>Ой, пайду я лугам, лугам,</p>
<p>Дзе мой мілы арэ плугам;</p>
<p>Ой, пайду я лугам, лугам!</p>
<p>Ён арэ поле валамі,</p>
<p>А я плачу ўсё слязамі;</p>
<p>Ён арэ поле валамі.</p>
</div>
<div class="CLEAR"></div>
<p>&nbsp;</p>
<p class="THEATRE-COMMENT">(Перастаўшы пець.)</p>
<p>&nbsp;</p>
<p>Э-э! штось не пяецца сягоння. Неяк сэрцайка трасецца, як бы хто яго знячэўку перапужаў. А мо гэта песня вінавата? Даліпантачкі, аніяк не магу сама з сабой да ладу прыйсці. Ану, на шчасце зачну другую. Якую ж бы тут? Ага!.. <span class="TC">(Пяе.)</span></p>
<p>&nbsp;</p>
<div class="POETRY">
<p>Дый чаго ж ты, дуб зялёны,</p>
<p>Пахінаешся?</p>
<p>Дый чаго ж ты, мой міленькі,</p>
<p>Задумляешся?</p>
</div>
<div class="CLEAR"></div>
<p>&nbsp;</p>
<p class="THEATRE-COMMENT">(Пеючы, падыходзіць да акна і паглядае, пасля зноў садзіцца.)</p>
<p>&nbsp;</p>
<p>А ўсё-такі нешта нецікава на сэрцы. І чаго яму, бедненькаму, не стае? Піць і есці, дзякаваць Богу, хватае, часам татка дае грошы і на сукенкі... Чаго, чаго, здаецца, тут хацець?.. Ох, ох, як жа маркотненька! Прост хоць збірай манаткі ды йдзі ўпрочкі з хаткі. Ужо вечарэе: зараз не будзе як шыць, а трэба сягоння канешне кончыць. Заўтра Пакровы... у Міхалішках кірмаш... Эх, эх, каб хаця той прыйшоў, каго так хочацца сягоння пабачыць. <span class="TC">(Садзіцца пры акне і пачынае зноў, шыючы, пець.)</span></p>
<p>&nbsp;</p>
<div class="POETRY">
<p>Ой, ляцелі гусі дый з-пад Беларусі,</p>
<p>Селі яны, палі на сівым Дунаі!</p>
<p>&nbsp;</p>
<p>Селі яны, палі, ваду замуцілі</p>
<p>Дый нас, маладзенькіх, з сабой разлучылі.</p>
<p>&nbsp;</p>
<p>Бадай тыя гусі марне запрапалі,</p>
<p>Як мы любіліся - цяпер перасталі.</p>
</div>
<div class="CLEAR"></div>
<p>&nbsp;</p>
<p class="THEATRE-COMMENT">(Паглядзеўшы ў акно.)</p>
<p>&nbsp;</p>
<p>Ну, ужо зусім няма як без агню шыць! Зараз трэба запаліць лямпу. Цямнее і цямнее, ночка набліжаецца, а яго як няма, так няма! А шчыра абяцаўся, шэльма, напэўна прыйсці. <span class="TC">(Шукае запалак і запальвае лямпу.)</span> І што гэты тата да яго мае. З таго часу як даведаўся, што ён на мяне мілым вокам паглядае, усё роўна як чорная кошка між імі перабегла. Ён-то нічога, але тата - дык жыўцом бы яго з'еў. Ну, але тата сваё, Якім сваё, а я - сваё. Паглядзім, чый верх будзе: таткаў, ці мой, ці яго? <span class="TC">(Падумаўшы.)</span> Казаў, прыйдзе сягоння, каб там і ліха гарэла. «Трэба, кажа, сякую ці такую зрабіць пастанову. Мы, кажа, не дзеці - маем свой розум і можам сабой пакіравацца. Толькі ты, кажа, Паўлінка, павінна на гэта прыстаць канешне, бо іначай, кажа, згінем, як рудыя мышы...» <span class="TC">(Ускочыўшы.)</span> Ай! нехта ідзе. Ён, ён, напэўна ён!</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter4">З'ява II</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Якім</span>.</p>
<p>&nbsp;</p>
<p><span class="ROLE">Якім</span>. Вось і я - як тут быў! Добры вечар ясне-пекнай панне Паўлінцы. Што, золатца маё ненагляднае, прачакалася трохі мяне, ненавісніка? <span class="TC">(Глянуўшы на бакі.)</span> А ці нікога няма? <span class="TC">(Гаворачы, набліжаецца да Паўлінкі, вітаецца і хоча абняць яе.)</span></p>
<p><span class="ROLE">Паўлінка</span> <span class="TC">(баронячыся)</span>. Ой, ой! памалу! Усе дома, усе дома. Толькі ў Якіма не ўсе дома, бо поначы ходзіць да маладых дзяўчат. Дадуць, дадуць зараз пытлю старыя. <span class="TC">(Тупаючы нагой.)</span> Пазваленне ёсць гэтак позна прыходзіць?</p>
<p><span class="ROLE">Якім</span> <span class="TC">(садзячыся)</span>. Ёсць, ёсць, мая ты сакатушка, шчабятушка! Кажы толькі хутчэй, галубка мая бяскрылая: тата твой дома ці не? Бо ж сама ведаеш, якая ў нас з ім страшэнная любасць...</p>
<p><span class="ROLE">Паўлінка</span> <span class="TC">(садзячыся за шыццё)</span>. Ой, чаму ж не ведаю: як між катом і сабакам якраз. Але, але смела будзь, як у Бога пад прыпечкам. Паехалі абое на торг і, пэўна, позна вернуцца, бо маюць трохі сяго-таго да прадання і маняцца сякія-такія зрабіць пакупкі. Бачыш, заўтра мае быць трохі гасцей з кірмашу. <span class="TC">(Абнімае Якіма, раптам знаходзіць у кішэні кнігу.)</span> А гэта што? <span class="TC">(Чытае няўмела першыя радкі з «Песні аб Сокале» М. Горкага. Потым ён забірае ў яе кнігу і сам чытае.)</span></p>
<p><span class="ROLE">Якім</span>. Та-а-к! Значыцца, тым кшталтам, вечарынка будзе.</p>
<p><span class="ROLE">Паўлінка</span>. Так, так! Вечарынка быць-то будзе, але не ўсе на ёй будуць.</p>
<p><span class="ROLE">Якім</span>. Эх, Паўлінка! Ты ўсё сваё; мне і так горка на душы, як бы хто там палын засеяў, а ты яшчэ прытычкамі сваімі соліш. Вазьму на злосць ды прыйду. Што ж яны са мною зробяць?</p>
<p><span class="ROLE">Паўлінка</span>. Зрабіць-то нічога не зробяць, але і ты сам нічога не зробіш, а толькі пераробіш...</p>
<p><span class="ROLE">Якім</span> <span class="TC">(робячы папяросу)</span>. Ці ясне-панна Паўлінка пазволіць мне закурыць пры ёй?</p>
<p><span class="ROLE">Паўлінка</span>. Ого, скуль такая далікатнасць? Рукам каля дзяўчыны дае волю без пытання, а як папяроску закурыць, дык пазвалення просіць. Не пазваляю затое, вось і ўсё тут!</p>
<p><span class="ROLE">Якім</span>. А я закуру.</p>
<p><span class="ROLE">Паўлінка</span>. А я не дам!</p>
<p>&nbsp;</p>
<p class="THEATRE-COMMENT">Кідае шыццё і хоча адабраць папяросу. Нейкі час тузаюцца, бегаюць адно за адным па хаце і няўмысля раскідаюць на ложку падушкі.</p>
<p>&nbsp;</p>
<p><span class="ROLE">Якім</span> <span class="TC">(бегаючы)</span>. Ну, ужо годзе, годзе, Паўлінка! Болей нічому без твайго пазвалення даваць волі не буду.</p>
<p><span class="ROLE">Паўлінка</span>. Ну, калі так, то згода!</p>
<p>&nbsp;</p>
<p class="THEATRE-COMMENT">Садзяцца. Якім курыць. Паўлінка шые.</p>
<p>&nbsp;</p>
<p><span class="ROLE">Якім</span> <span class="TC">(памаўчаўшы)</span>. Паўлінка!</p>
<p><span class="ROLE">Паўлінка</span>. Га! Ці пан Якім забыўся, як я завуся?</p>
<p><span class="ROLE">Якім</span>. Ды не! Я хацеў бы, золатца, сур'ёзна з табой пагаварыць.</p>
<p><span class="ROLE">Паўлінка</span>. І-і!!! Ведаю я гэтыя сур'ёзнасці. Перш-наперш будзе, ці я люблю, пасля - ці вельмі моцна, а пасля - ці гатова ўсё чысценька зрабіць, што чарнабрывы Якім захоча, а там, а там... і паехала, як на непадмазаных калёсах... Ці ж не праўда?</p>
<p><span class="ROLE">Якім</span>. Праўда-то праўда, але ўсяму мусіць быць канец.</p>
<p><span class="ROLE">Паўлінка</span>. Ну, дык слухаем, вашэці. А вось, можа, і новую песеньку нам спяіцё. Адно толькі за ўмовай: або надта вясёлую-вясёлую, каб аж лявоніху захацелася ісці, або такую сумна-сумненькую, што, выслухаўшы яе, - раз, два ды бухтыль у вір галавою! вось так!</p>
<p>&nbsp;</p>
<p class="THEATRE-COMMENT">Паказвае і чуць не валіцца; Якім падхоплівае і садзіць яе на лаве.</p>
<p>&nbsp;</p>
<p><span class="ROLE">Якім</span>. Гэта будзе ад цябе, маё ты сонейка, залежаць. Як захочаш - такая і песенька выйдзе: або вясёлая, радасная, як бы самое неба яснае, або сумная, гаротная, як асеннія хмары над гэтай зямелькай чорнай. <span class="TC">(Памаўчаўшы.)</span> Эх, эх! І дакуль жа ўсё гэта будзе цягнуцца? Дакуль, як сухавей, сушыць і мучыць нас будзе?</p>
<p><span class="ROLE">Паўлінка</span> <span class="TC">(жартаўліва)</span>. Толькі не нас, а мя-не, трэба гаварыць. Мне дужа добра, весела і так лёганька, лёганька на сэрцы, што...</p>
<p><span class="ROLE">Якім</span> <span class="TC">(з дакорам)</span>. Паўлінка!</p>
<p><span class="ROLE">Паўлінка</span> <span class="TC">(закрываючы губы рукой)</span>. Ну, ну, ужо маўчу... як нямая рыба.</p>
<p><span class="ROLE">Якім</span> <span class="TC">(як бы сам да сябе)</span>. Калі, калі ўжо надой-дзе тая часінка, што нас злучыць навекі, і мы ўжо ніколі не расстанемся? Калі? Калі?..</p>
<p><span class="ROLE">Паўлінка</span>. Ха-ха-ха! На святое ніколі. Вельмі ўжо татка мой заеўся на цябе з таго часу, як даведаўся, што мы з табой злюбіліся. Ну, а без таты гэты інтэрас наладзіць будзе вельмі трудна.</p>
<p><span class="ROLE">Якім</span>. Трудна-то яно трудна, але няма таго злога, каб не выйшла на добрае. Хоць бы, прымерам, мы з табой так зрабілі: выбраўшы падхадзячую часіну, калі стары будзе не ў злосці, узяліся з табой за рукі, падышлі да яго, укленчылі і сказалі: так і так, наш добры бацечка, - я люблю Паўлінку, а я люблю Якімку - вельмі-вельмі моцна, так, што і жыцця нам аднаму без аднаго нямашака, ну дык супакойце нашы сэрцайкі, дайце нам пазваленне ўзяць ды пажаніціся.</p>
<p><span class="ROLE">Паўлінка</span>. Э-э!!! Не туды, мой дурненькі Якімка, паехаў! Уедзеш гэтак у нерат, што ні ўзад ні ўперад. Каб гэта яшчэ толькі з мамкай, то яно сяк-так, як табе не раз я і казала, але са старым дык чыстая бяда, настаяшчае гора. Хоць ты яму кол на галаве чашы, дык нічога не выдзеўбеш. «На парог, кажа, каб і не важыўся паказвацца; мазгаўню, кажа, гаду пашчапаю!» Вось і рабі з ім, што хочаш! Каб мог, дык на першай асіне павесіў быў цябе. Ну, і дзе ж у такім разе набрацца смеласці, ісці кленчыць перад ім і прасіць пазвалення?.. Задасць такога пытлю і табе і мне разам, што і жаніцьба ў галаву не палезе.</p>
<p><span class="ROLE">Якім</span>. Так-то яно так! Але я неяк усё яшчэ надзеі не трачу - ану ж адпусціцца. Быў жа такі час, што мяне любіў ды нават у бядзе то тады, то сяды памагаў.</p>
<p><span class="ROLE">Паўлінка</span>. Быў час, але вадою сплыў. Памагаў, пакуль не ўбачыў, што трэба і дачкою памагчы, а як да гэтага стала даходзіць, вось у ім і адазвалася шляхоцкая фанабэрыя. Другую песню цяпер пяе. Нож точыць... востра нож точыць родны мой татка на таго, каго сам калісь любіў і каго я палюбіла... <span class="TC">(Устаючы, горача.)</span> І на векі вечныя любіць буду.</p>
<p>&nbsp;</p>
<p class="THEATRE-COMMENT">Ідзе і папраўляе падушкі, за ёй - Якім, абнімае яе, і садзяцца, абняўшыся, на ложку.</p>
<p>&nbsp;</p>
<p><span class="ROLE">Якім</span> <span class="TC">(памаўчаўшы, ласкава)</span>. Паўлінка!</p>
<p><span class="ROLE">Паўлінка</span> <span class="TC">(смеючыся)</span>. Ізноў забыўся, як завуся?</p>
<p><span class="ROLE">Якім</span>. А ты ізноў сваё... Слухай, міленькая: ці ты надумалася зрабіць тое, аб што я цябе надовічы прасіў і маліў? Сама ж ты, золатца, казала мне не раз і цяпер кажаш, што татка твой ні на якія прось-бы не згодзіцца. Значыцца, сама добра разумееш, што іншага выхаду для нас нямашака. А гэтак, як я казаў, будзе найлепей. Ці то мы будзем першыя або апошнія? Янка Лукашонак з сваёй Зосяй так зрабілі, Ігнась Манякоўскі з сваёй Дамінісяй, ды і шмат хто... Бацькі спачатку пазлуюць, пазлуюць трохі і адпусцяцца, - ведама, бацькаўскае сэрца. Вось мы з табой, міленькая, такім парадкам самі сабе шчасце збудуем і нічыёй ласкі прасіць не будзем. Адно, абы твая згода - і ўсё будзе добра. Я ўжо, пры-знацца табе, гаварыў з папом. Ён заўтра прыязджае ў Міхалішкі імшу адпраўляць і заначуе ў ваколіцы. Ну, а мы к яму... раз, два і - гатова.</p>
<p><span class="ROLE">Паўлінка</span>. Думаць-то я думала, але неяк страшна. Можа б, было лепей, каб яшчэ трохі пачакаць, а то так скора, раптам... Хто спяшыць, той людзей смяшыць.</p>
<p><span class="ROLE">Якім</span>. Якая ты нядобрая, Паўлінка! Ты зараз - страшна, страшна, пачакаць, пачакаць! Гэтак і ўсю сваю моладасць пачаканкамі перачакаем. А так гэта дачэснае жыццё можна добра наладзіць, так добра, абы толькі ахвота ў нас была ды вытрываласць.</p>
<p><span class="ROLE">Паўлінка</span>. А што, калі зловяць? Гэта ж я не выжыву з сораму, людзі вочы выберуць, нельга будзе на свет паказацца. Цяпер і то колькі ўсякай брыды ўслужлівыя суседзі і суседкі на нас вернуць, а што і гаварыць тады, як нам гэта «бог наш уцечка» не ўдасца.</p>
<p><span class="ROLE">Якім</span>. Не бойся, золатца, не зловяць! Усё пойдзе гладка. Заўтра ў вас вечарынка; пасля вечарынкі ўсе будуць спаць моцна, так, што хоць з гарматаў страляй - нічога не пачуюць. Я ўсё акуратна прыгатую, ты толькі звяжаш у клумак што патрэбнейшае, а там праз момант - і ты мая на векі вечныя.</p>
<p><span class="ROLE">Паўлінка</span> <span class="TC">(нібы са злосцю)</span>. Не я твая, а ты мой на векі вечныя!</p>
<p><span class="ROLE">Якім</span>. Ну, хай будзе, як Сора казала; але гэта толькі тады ў нас выйдзе, калі ты прыстанеш на тое, аб што я цябе прасіў і прашу.</p>
<p><span class="ROLE">Паўлінка</span> <span class="TC">(падумаўшы, смеючыся)</span>. Ну, згода да... заўтрашняга дня, а там пабачым.</p>
<p><span class="ROLE">Якім</span> <span class="TC">(павесялеўшы)</span>. І даўно ўжо трэ было гэтак сказаць, мая ты кветачка майская. Заўтра вечарам, як толькі ўсе паўкладаюцца, - я ўжо ў садзе пад акном буду на цябе чакаць. Ты аконца адчыніш, лахі пад пахі ды скакель з хаты ў сад, як пятух!</p>
<p><span class="ROLE">Паўлінка</span>. Гэта ты, як пятух, а я, як...</p>
<p><span class="ROLE">Якім</span> <span class="TC">(перапыняючы)</span>. Як курыца.</p>
<p><span class="ROLE">Паўлінка</span>. Не курыца, а як зязюлька.</p>
<p><span class="ROLE">Якім</span>. Як зязюлька праз акно фырр! а пятух цап, а поп крапілам пырсь! а там...</p>
<p><span class="ROLE">Паўлінка</span> <span class="TC">(смеючыся)</span>. А там ізноў фырр!..</p>
<p>&nbsp;</p>
<p class="THEATRE-COMMENT">Размахвае рукамі і хоча вырвацца. Якім мацней прыціскае яе к сабе і хоча пацалаваць; яна нібы бароніцца, а пасля хватае яго за шыю, і доўга горача цалуюцца.</p>
<p>&nbsp;</p>
<p><span class="ROLE">Якім</span>. Ох, каб гэтак усё жыццё і кожную мінутку.</p>
<p><span class="ROLE">Паўлінка</span>. Ого! Разласаваўся!.. Аскому нагоніш, пакуль ахвоту спагоніш. <span class="TC">(Прыслухаўшыся.)</span> Ой, недзе туркоча! Ці не едуць толькі нашы з торгу!</p>
<p><span class="ROLE">Якім</span> <span class="TC">(прыслухаўшыся)</span>. Такі ж нехта едзе!</p>
<p><span class="ROLE">Паўлінка</span> <span class="TC">(сумна)</span>. Значыцца, Якімка, трэба ўжо табе рабіць фырр!</p>
<p><span class="ROLE">Якім</span> <span class="TC">(устаючы, з уздохам)</span>. Нічога не парадзіш - трэба!.. Ой, гэтыя бацькі! І чаму гэта не ро-дзяцца на свет дочкі без бацькоў!..</p>
<p><span class="ROLE">Паўлінка</span> <span class="TC">(устаючы)</span>. Ах, чуць не забылася. Ці прынёс мне тое, што абяцаўся?</p>
<p><span class="ROLE">Якім</span>. А як жа, прынёс, маё ты золатца. <span class="TC">(Дастае з кішэні фатаграфію і аддае Паўлінцы.)</span></p>
<p><span class="ROLE">Паўлінка</span> <span class="TC">(прыглядаючыся да фатаграфіі, весела)</span>. Вось так добра! Заместа аднаго маю ўжо двух: аднаго, што сам ходзіць да дзяўчат і рукам волю дае, а другога, што трэба насіць за... пазухай. <span class="TC">(Смяецца.)</span></p>
<p><span class="ROLE">Якім</span> <span class="TC">(любуецца ёю, хватае і цалуе).</span> Ах ты, зязюлька мая ненаглядная!</p>
<p><span class="ROLE">Паўлінка</span> <span class="TC">(баронячыся)</span>. Ну, ну, петушок! Не гарачыся: паспееш з козамі на торг. <span class="TC">(Выпіхаючы Якіма з хаты.)</span> Марш дадому! Раз, два, тры!..</p>
<p><span class="ROLE">Якім</span> <span class="TC">(у дзвярах)</span>. Помні, Паўлінка, - заўтра!.. <span class="TC">(Выходзіць.)</span></p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter5">З'ява III</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span> адна.</p>
<p>&nbsp;</p>
<p><span class="ROLE">Паўлінка</span> <span class="TC">(папраўляе ложак, пасля прыглядаецца да фатаграфіі, цалуе яе і хавае за пазуху, прыціскаючы грудзі рукамі)</span>. А што, смачна? цёпленька?.. Га?.. Каля самага сэрцайка дзявочага... Пэўне, чуеш, як яно, бедненькае, трапечацца. Выгадна табе тут, як нідзе нікому!.. Але не, не! Гэтак не выпадае. Яшчэ трохі порана... Паслязаўтра - іншая рэч. А цяпер... <span class="TC">(Ідзе к абразу.)</span> Пасядзі лепш, саколік, за абразікам. Седзячы гэтак у Бога за плячыма, меней будзеш мець грэшных думак у галаве, чымся песцячыся тут <span class="TC">(паказвае)</span> у маладой дзяўчыны. <span class="TC">(Напяваючы, падыходзіць да сцяны, хавае фатаграфію за абраз і, як ні ў чым не бывала, садзіцца за шыццё.)</span></p>
<p>&nbsp;</p>
<div class="POETRY">
<p>Дый чым жа твая, дзеванька,</p>
<p>Галоўка занята? (і г. д.)</p>
</div>
<div class="CLEAR"></div>
<p>&nbsp;</p>
<div class="nootnote-block">
</div>
<h4><a id="chapter6">З'ява IV</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Сцяпан</span>, <span class="ROLE">Альжбета</span>.</p>
<p>&nbsp;</p>
<p><span class="ROLE">Сцяпан</span> <span class="TC">(п'янаваты, уваходзіць з Альжбетай з сенцаў і прыпявае)</span>.</p>
<div class="POETRY">
<p>Дзе мы едзем, дзе мы йдзём,</p>
<p>Карчмы не мінаем;</p>
<p>Дзе заедзем, дзе зайдзём, -</p>
<p>Там і пагуляем.</p>
</div>
<div class="CLEAR"></div>
<p>&nbsp;</p>
<p><span class="ROLE">Альжбета</span> <span class="TC">(кладучы пакупкі на куфар і раз-дзяваючыся, да Сцяпана).</span> Не смяшы ты людзей. Калі падпіў, дык ляж спаць!</p>
<p><span class="ROLE">Сцяпан</span>. Маўчы, баба!.. Ты, каханенькая, родненькая, нічога не разбіраеш... Валасы доўгія, а розум кароткі. <span class="TC">(Прыпявае.)</span></p>
<p>&nbsp;</p>
<div class="POETRY">
<p>Ой, там, на гарэ,</p>
<p>Мужык жонкай арэ,</p>
<p>А другая падбягае:</p>
<p>«Запражы ж ты мяне».</p>
</div>
<div class="CLEAR"></div>
<p><span class="TC">(Хоча абняць Альжбету.)</span></p>
<p>&nbsp;</p>
<p><span class="ROLE">Альжбета</span> <span class="TC">(адпіргнуўшы)</span>. Ах ты, гнілая качарэжка! Яшчэ, можа, табе чаго захочацца?..</p>
<p><span class="ROLE">Сцяпан</span> <span class="TC">(выкручваючы нагамі)</span>.</p>
<div class="POETRY">
<p>Дзед боб малаціў,</p>
<p>Баба падсявала...</p>
</div>
<div class="CLEAR"></div>
<p>&nbsp;</p>
<p><span class="ROLE">Паўлінка</span>. Тата! Ды кіньце ўжо!.. Ось лепей раздзявайцеся ды, можа, чаго з'ясцё.</p>
<p><span class="ROLE">Сцяпан</span>. А можа, гэта і добра, каханенькая, родненькая... Каб так кіслай ды гарачай капусты. <span class="TC">(Скідае вопратку і кладзе на куфар.)</span></p>
<p>&nbsp;</p>
<div class="POETRY">
<p>Скіну бурку, скіну боты</p>
<p>Дый надзену лапці;</p>
<p>Кожны дурань ці разумны -</p>
<p>Пан у сваёй хаце.</p>
</div>
<div class="CLEAR"></div>
<p><span class="TC">(Садзіцца за стол.)</span></p>
<p>&nbsp;</p>
<p><span class="ROLE">Паўлінка</span> <span class="TC">(кінуўшы шыццё на ложак, да Альжбеты)</span>. Мамка, дастаньце з куфра настольнік, а я прынясу вам з'есці. <span class="TC">(Выходзіць.)</span></p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter7">З'ява V</a></h4>
<p>&nbsp;</p>
<p class="THEATRE-COMMENT"><span class="ROLE">Сцяпан</span>, <span class="ROLE">Альжбета</span>.</p>
<p>&nbsp;</p>
<p><span class="ROLE">Альжбета</span> <span class="TC">(дастаючы настольнік з куфра)</span>. З кім ты гэтак намурзаўся?</p>
<p><span class="ROLE">Сцяпан</span> <span class="TC">(закурваючы люльку)</span>. Я і з тым, я і з сім, а ты, каханенькая, родненькая, згадай, - з кім?</p>
<p><span class="ROLE">Альжбета</span>. А немач цябе ведае, з кім!</p>
<p><span class="ROLE">Сцяпан</span>. Ці ж я не казаў, што ў цябе тут <span class="TC">(торкаючы сабе пальцам у лоб)</span> не ўсе дома? Але слухай: з зяцем!</p>
<p><span class="ROLE">Альжбета</span> <span class="TC">(здзівіўшыся)</span>. З зяцем?!</p>
<p><span class="ROLE">Сцяпан</span>. Так, так, каханенькая, родненькая. Хто з сватам, хто з сваццяй, а як Сцяпан Крыніцкі, дык з родным зяцем.</p>
<p><span class="ROLE">Альжбета</span> <span class="TC">(накрываючы стол)</span>. Такі праўду кажуць, што гарэлка людзей з поля зводзіць. Калі ж ты ўспеў яго нажыць?.. Дачка яшчэ замуж не вый-шла, а бацька ўжо зяця мае!</p>
<p><span class="ROLE">Сцяпан</span>. Калі не маю цяпер, дык буду мець у чацвер. Гэта, бачыш, ён яшчэ толькі збіраецца падмазацца да нашай Паўлінкі; ну, а каб слізчэй усё пай-шло, дык перш мяне ён падмазаў.</p>
<p><span class="ROLE">Альжбета</span> <span class="TC">(садзіцца)</span>. Так бы і казаў адразу. А хто ж гэта такі?</p>
<p><span class="ROLE">Сцяпан</span>. Адольф Быкоўскі!</p>
<p><span class="ROLE">Альжбета</span>. Э-э! Я думала, хто там!.. Ажно нічога людскога. Толькі ездзіць ды нюхае, якая дзяўчына пасагу больш мае, а сам дык голы як бізун.</p>
<p><span class="ROLE">Сцяпан</span>. Пасаг нюхае, бо нос мае. Але ўсё-такі гэта для нас блін, ды яшчэ маслам падмазаны. Ён сам мне, каханенькая, родненькая, хваліўся, што яго гаспадарка ў сто раз лепшая ад усіх тутэйшых гаспадароў. За аднаго каня толькі, казаў, заплаціў сёлета тры сотні. «На гэтым жа кані, кажа, заўтра да васпанства заедуся з кірмашу». <span class="TC">(Мацаецца па кішэнях, сам сабе.)</span> Дзе ж бы яна падзелася?.. <span class="TC">(Да Альжбеты.)</span> Ты, баба, ці не бачыла кніжкі, што я купіў сягоння? Дзе яна прапала?</p>
<p><span class="ROLE">Альжбета</span>. А што я, пастушка над тваімі кніжкамі? Прапіў, можа, з гэтым сваім зяцем.</p>
<p><span class="ROLE">Сцяпан</span> <span class="TC">(ідзе к куфру, знаходзіць у бурцы кніжку і кладзе яе за абраз, дзе Паўлінка палажыла фатаграфію).</span> Каханенькая, родненькая, не думай, што я якую дрэнь выбраў сабе на зяця. Заўтра ён пры-едзе, паглядзіш, дык адразу што другое запяеш. Адным словам, хлапец: шляхоцкага заводу, з рызыкай, з усякай далікатнасцяй і ўсё такое...</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter8">З'ява VI</a></h4>
<p>&nbsp;</p>
<p><span class="ROLE">Паўлінка</span>, <span class="ROLE">Сцяпан</span>, <span class="ROLE">Альжбета</span>.</p>
<p>&nbsp;</p>
<p><span class="ROLE">Паўлінка</span> <span class="TC">(уваходзячы з міскай, з лыжкамі і хлебам пад пахай)</span>. Аб кім гэта, татка, гаворыце, што мае ўсякую далікатнасць і ўсё такое? <span class="TC">(Ставіць яду на стол і садзіцца за шыццё.)</span></p>
<p><span class="ROLE">Сцяпан</span> <span class="TC">(ядучы)</span>. Вельмі васпанна цікавая! Скора састарышся, каханенькая, родненькая, як усё будзеш ведаць.</p>
<p><span class="ROLE">Паўлінка</span> <span class="TC">(просячы)</span>. Скажыце, скажыце, та-тачка!</p>
<p><span class="ROLE">Сцяпан</span>. Ага, ні села ні пала, захацела баба сала! Калі ўжо табе, каханенькая, родненькая, так хочацца, дык скажу. <span class="TC">(З павагай.)</span> Знакам тым, гэты паніч з далікатнасцяй і з усякім такім - мой зяць.</p>
<p><span class="ROLE">Паўлінка</span> <span class="TC">(пырснуўшы смехам)</span>. Зяць?!</p>
<p><span class="ROLE">Сцяпан</span>. Знакам тым, ён не саўсім яшчэ зяць, але скора на яго выкіруецца.</p>
<p><span class="ROLE">Паўлінка</span>. А як жа годнасць гэтага... гэтага, ну, як яго... што некалі татавым зяцем зробіцца?</p>
<p><span class="ROLE">Альжбета</span>. Дык гэта ж, гэты... Ты, пэўна, яго бачыла некалі... Адольф Быкоўшчык.</p>
<p><span class="ROLE">Паўлінка</span>. Быкоўшчык!!</p>
<p><span class="ROLE">Сцяпан</span>. Але. Але! Пан Адольф Быкоўскі!</p>
<p><span class="ROLE">Паўлінка</span>. Ну, хіба, татка, для яго другой дачкі пастараецеся або самі з ім ажэніцеся, каб перарабіць яго з простага чалавека на свайго зяця.</p>
<p><span class="ROLE">Сцяпан</span>. А ты што? Зломак?</p>
<p><span class="ROLE">Паўлінка</span>. Зломак - не зломак, але і за ламаку не пайду.</p>
<p><span class="ROLE">Сцяпан</span>. А дзяга нашто?</p>
<p><span class="ROLE">Паўлінка</span>. На ўсё, толькі не на паганяку к за-мужству.</p>
<p><span class="ROLE">Сцяпан</span>. Каханенькая, родненькая, яшчэ па-глядзім, дзе каго пасадзім.</p>
<p><span class="ROLE">Альжбета</span> <span class="TC">(ядучы, да Сцяпана)</span>. Еш вот лепей, чымся з пустога ў парожняе пераліваць. Як прыедзе сватацца, тады тое і будзе.</p>
<p><span class="ROLE">Паўлінка</span>. Татка, ведаеш не сягоння, за каго я толькі пайду або за нікога.</p>
<p><span class="ROLE">Сцяпан</span> <span class="TC">(змяніўшыся, кідаючы лыжку аб стол).</span> Што?.. За каго?..</p>
<p><span class="ROLE">Паўлінка</span> <span class="TC">(устаючы і ідучы к ложку)</span>. За каго? За Якіма.</p>
<p><span class="ROLE">Сцяпан</span> <span class="TC">(стукаючы кулаком па стале)</span>. Маўчы, гадаўка! Раз сказаў, каб гэтага шэльмы і звання не было ў маёй хаце, каб яго імені я не чуў ніколі... гэтага недавярка, гэтага... гэтага забастоўшчыка! Дык і не забывайся аб гэтым, каханенькая, родненькая...</p>
<p><span class="ROLE">Паўлінка</span> <span class="TC">(паірытавана)</span>. Нашто дарэмшчыну вясці. Ён нікому ніякай забастоўкі не рабіў і не робіць.</p>
<p><span class="ROLE">Сцяпан</span> <span class="TC">(закурваючы са злосцю люльку)</span>. Чорт яго бяры, не тут успамінаючы, - рабіў ці не рабіў. Знаць і бачыць не хачу яго ў сваёй хаце, гэтага хамуйлу, гэтае плюгаўства.</p>
<p><span class="ROLE">Альжбета</span>. Прыбірай, Паўлінка, ужо са стала!</p>
<p><span class="ROLE">Паўлінка</span> <span class="TC">(кінуўшы на ложак шыццё і ідучы к сталу)</span>. А даўно гэта, татка, сам з ім цалаваўся?</p>
<p><span class="ROLE">Сцяпан</span>. Каханенькая, родненькая, не лезь у вочы. А не то вон з хаты і цябе з гэтай дрэняй выганю.</p>
<p>&nbsp;</p>
<p class="THEATRE-COMMENT"><span class="ROLE">Паўлінка</span> ідзе з міскай к дзвярам; неўспадзеўкі дзверы адчыняюцца, увальваецца ў хату п'яны <span class="ROLE">Пранцісь Пустарэвіч</span>, за ім - яго жонка. Пранцісь няўмысля выбівае міску ў Паўлінкі.</p>
<p>&nbsp;</p>
<p><span class="ROLE">Паўлінка</span>. Ай, што ж гэта, дзядзька, зрабілі?</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter9">З'ява VII</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Сцяпан</span>, <span class="ROLE">Альжбета</span>, <span class="ROLE">Пранцісь</span>, <span class="ROLE">Агата</span>.</p>
<p>&nbsp;</p>
<p><span class="ROLE">Пранцісь</span>. Глупства, глупства, пане дабру-дзею! Пахвалёны Езус. Собственно, адкупім, адкупім, вось-цо-да!</p>
<p><span class="ROLE">Сцяпан</span> і Альжбета. Навекі.</p>
<p><span class="ROLE">Альжбета</span>. А мае ж вы родненькія, ці ж гэта вы ўсё яшчэ з рынку едзеце? Здаецца ж, раней за нас выехалі?</p>
<p><span class="ROLE">Пранцісь</span>. Собственно, вось-цо-да, кабыла заблудзіла, пане дабрудзею.</p>
<p><span class="ROLE">Агата</span>. Тудэма-сюдэма, ці ж гэта мачыляпа калі прыехаў у сваім часе дамоў? Ён жа, як рызнік, то туды, то сюды блытаецца па дарозе.</p>
<p><span class="ROLE">Пранцісь</span>. Пане дабрудзею, тваё бабскае дзела - маўчаць! Я, собственно, вось-цо-да, спрытны - тонка панімаю, што і як раблю.</p>
<p><span class="ROLE">Альжбета</span>. Ды садзіцеся ж, мае міленькія!</p>
<p><span class="ROLE">Агата</span>. Тудэма-сюдэма, куды тут садзіцца! Ноч на дварэ, кабыла за плотам, паўвярсты да дому, а гэты, тудэма-сюдэма, начніца касавокая, не вытрымаў, каб людзям не нарабіць уночы неспакойства. <span class="TC">(Садзіцца, а</span> <span class="TC">за ёй - іншыя.)</span></p>
<p><span class="ROLE">Сцяпан</span>. Э, што там такое! Выспімся! Дзякуй Богу, ночка не пятровая, а пакровая.</p>
<p><span class="ROLE">Паўлінка</span> <span class="TC">(падбіраючы чарапкі)</span>. Заўтра госці будуць, а дзядзька апошнюю міску стоўк. Трэба, каб на кірмашы дзве адкупіў.</p>
<p><span class="ROLE">Пранцісь</span>. Глупства, пане дабрудзею, глупства! Хаўтурнага, собственно, вып'ем па місцы. <span class="TC">(Дастае з бакавой кішэні пляшку, пацягае з яе і хавае назад.)</span></p>
<p><span class="ROLE">Альжбета</span> <span class="TC">(смеючыся)</span>. А каб гэта нам сваток даў гэтай сусолькі пассаць. Ці ж мы з сваццяй паскрэбкі...</p>
<p><span class="ROLE">Паўлінка</span> <span class="TC">(выходзячы з чарапкамі)</span>. Ого! Гэтых свянцоных кропель дзядзька і канаючаму не даў бы, не то што... <span class="TC">(Выходзіць.)</span></p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter10">З'ява VIII</a></h4>
<p>&nbsp;</p>
<p class="THEATRE-COMMENT"><span class="ROLE">Сцяпан</span>, <span class="ROLE">Альжбета</span>, <span class="ROLE">Пранцісь</span>, <span class="ROLE">Агата</span>.</p>
<p>&nbsp;</p>
<p><span class="ROLE">Пранцісь</span> <span class="TC">(услед Паўлінцы)</span>. Глупства, глуп-ства, пане дабрудзею. Маладзенькая яшчэ, мала-дзенькая! Лазы трэба, собственно, вось-цо-да.</p>
<p><span class="ROLE">Агата</span> <span class="TC">(да Альжбеты)</span>. Што, свацейка, тудэма-сюдэма, добрага куплялі на рынку?</p>
<p><span class="ROLE">Альжбета</span>. Ат, сёе ды тое. Паглядзіце, калі хочаце. Нічога такога цікаўскага. <span class="TC">(Устаюць і ідуць абедзве да куфра і разглядаюць кінутыя на ім пакупкі.)</span></p>
<p><span class="ROLE">Пранцісь</span> <span class="TC">(да Сцяпана)</span>. Чуў, сват, пане дабру-дзею, што сягоння людзі казалі?</p>
<p><span class="ROLE">Сцяпан</span>. Не, не, каханенькі, родненькі, не чуў, не было калі! А што?</p>
<p><span class="ROLE">Пранцісь</span>. Ды як жа, вось-цо-да! Кажуць, пранцуз, пане дабрудзею, ідзе на Барысава па шапку і рукавіцы, што калісь там заставіў. Чатырыста тысяч войска з сабой вядзе і, собственно...</p>
<p><span class="ROLE">Агата</span> <span class="TC">(перабіваючы з месца)</span>. Не чатырыста ты-сяч, а чатыры сотні тысячаў...</p>
<p><span class="ROLE">Пранцісь</span>. Глупства, глупства, пане дабрудзею. Усё роўна ідзе, вось-цо-да. Спранжыновы касцёл з сабой нясе, пане дабрудзею.</p>
<p><span class="ROLE">Агата</span> <span class="TC">(з месца)</span>. Тудэма-сюдэма, не нясе, а на паветры, на машыне, што лётаюць, гэты касцёл вязе.</p>
<p><span class="ROLE">Сцяпан</span> і Альжбета <span class="TC">(здзівіўшыся)</span>. Ай-я-я! Аж на паветры касцёл вязуць!..</p>
<p><span class="ROLE">Агата</span>. Але ж, але! Тудэма-сюдэма, я сама на свае вушы чула.</p>
<p><span class="ROLE">Сцяпан</span>. Во калі пайшло ўсё ўверх нагамі! Як паставяць гэты спранжыновы касцёл, то можна бу-дзе спадзявацца і для нашага брата якога-такога палягчэння. Дзякуй Богу, дзякуй Богу!!! А вось мая гэта ахмістрыня, дачушка мая сакатушка, сплуталася з гэтым... з гэтым бязбожнікам, і хоць ты ёй вар на галаву лі.</p>
<p><span class="ROLE">Пранцісь</span>. Маладзенькая, собственно, вось-цо-да. Бярозавай кашы не шкодзіла б, пане дабру-дзею.</p>
<p><span class="ROLE">Альжбета</span>. Дужа трудна паладзіць з цяперашняй моладдзю. Пайшло такое распуства на свеце, што не дай Божа! Заместа кніжак ды набажэн-ства - чытаюць нейкія дрындушкі. Вецер ва ўсіх па галаве ходзіць. Гэта ж мне калісь сказалі: ідзі за Сцяпана, - я і пайшла без ніякай спрэчкі са сваімі старымі.</p>
<p><span class="ROLE">Агата</span>. А так, так, тудэма-сюдэма! І мой, як да мяне пасватаўся, бацька-нябожчык і кажа: ідзі, бо ўсё роўна ніхто цябе лепшы не возьме; я падумала, тудэма-сюдэма, ну і пайшла.</p>
<p>&nbsp;</p>
<p class="THEATRE-COMMENT">Глядзяць абедзве на сваіх мужоў, пасля - адна на адну, плююць кожная ў другі бок і разглядаюць ізноў клункі.</p>
<p>&nbsp;</p>
<p><span class="ROLE">Пранцісь</span>. Так, так, пане дабрудзею, іначай калісь было. <span class="TC">(Дастае пляшку і п'е, а пасля дае Сцяпану.)</span> Собственно, глупства, вось-цо-да, было, а ты, сват, выпі, каб тое, што было, у памяці не сядзела.</p>
<p>&nbsp;</p>
<p class="THEATRE-COMMENT">Сцяпан п'е, Пранцісь прытрымлівае за пляшку, каб той залішне не выпіў.</p>
<p>&nbsp;</p>
<p><span class="ROLE">Сцяпан</span> <span class="TC">(абціраючы вусы ды сплёўваючы)</span>. Шчыпецца, каб яе гаручка!</p>
<p><span class="ROLE">Пранцісь</span> <span class="TC">(хаваючы гарэлку)</span>. Ага, вось-цо-да, шчыпецца, собственно, бо чужая, пане дабрудзею.</p>
<p>&nbsp;</p>
<p class="THEATRE-COMMENT">Абодва закурваюць.</p>
<p>&nbsp;</p>
<p><span class="ROLE">Альжбета</span> <span class="TC">(да Агаты)</span>. А ці заўтра, свацейка, будзеце на кірмашы?</p>
<p><span class="ROLE">Агата</span>. Ды трэба ж будзе як сцягацца.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter11">З'ява IX</a></h4>
<p>&nbsp;</p>
<p class="THEATRE-COMMENT">Тыя ж і <span class="ROLE">Паўлінка</span>.</p>
<p>&nbsp;</p>
<p><span class="ROLE">Паўлінка</span> <span class="TC">(уваходзячы, да Альжбеты)</span>. Можа б, мамка, прыціснулі сыр, бо да заўтрашняга не адціснецца.</p>
<p><span class="ROLE">Альжбета</span>. Яшчэ паспее... Дай мне з цёткай разгаварыцца.</p>
<p><span class="ROLE">Паўлінка</span>. Ідзіце, ідзіце, мамка, а я за вас з цёткай пагавару.</p>
<p><span class="ROLE">Агата</span>. Ідзіце, свацейка, тудэма-сюдэма, не зважайце на мяне. Мы тут з Паўлінкай пачакаем на цябе.</p>
<p><span class="ROLE">Альжбета</span> <span class="TC">(выходзячы)</span>. Ну, як сабе хочаце.</p>
<p>&nbsp;</p>
<p class="THEATRE-COMMENT">Паўлінка з Агатай садзяцца на куфры і жыва аб чымсьці гавораць.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter12">З'ява Х</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Сцяпан</span>, <span class="ROLE">Пранцісь</span>, <span class="ROLE">Агата</span>.</p>
<p>&nbsp;</p>
<p><span class="ROLE">Сцяпан</span>. Знаеце, сваток, гэтага, гэтага... як ён... а каб цябе... <span class="TC">(Да Паўлінкі.)</span> Паўлінка, як гэты завецца, што мяне сягоння падмазываў?</p>
<p><span class="ROLE">Паўлінка</span> <span class="TC">(з месца)</span>. А скуль жа я магу ведаць, хто татку мазаў?</p>
<p><span class="ROLE">Сцяпан</span>. Ну, гэты ж?.. каб ён цяміўся... зяць, зяць!</p>
<p><span class="ROLE">Паўлінка</span> <span class="TC">(прыпамінаючы)</span>. Як жа ён, як?.. Здаецца, Бык... Бычок...</p>
<p><span class="ROLE">Сцяпан</span>. Ага, ён, ён. Не, не так! Быкоўскі, каханенькая, родненькая, вось як. Пан Адольф Быкоўскі. <span class="TC">(Да Пранціся.)</span> Дык бачыш, сваток, ён, значыцца, падлабуньваецца да маёй Паўлінкі. Што ты на гэта?</p>
<p><span class="ROLE">Пранцісь</span> <span class="TC">(дастаючы гарэлку)</span>. Глупства, глупства, пане дабрудзею. Собственно, бычок, вось-цо-да, больш нічога. <span class="TC">(П'е і дае гарэлкі Сцяпану.)</span></p>
<p><span class="ROLE">Сцяпан</span> <span class="TC">(выпіўшы)</span>. Заўтра, знакам тым, прыедзе абнюхаць, як і што, дык і сваток са сваёй загляньце да нас. Ану ж, каханенькі, родненькі, можа, які гандаль будзе наладжвацца, дык прыкінеш якое слаўцо. Прыедзьце толькі.</p>
<p><span class="ROLE">Пранцісь</span>. Глупства, пане дабрудзею, і прыйсці можна. Собственно, блізка, вось-цо-да.</p>
<p><span class="ROLE">Сцяпан</span>. Блізка-то блізка, але каб не было слізка: на дождж як бы збіраецца.</p>
<p><span class="ROLE">Паўлінка</span> <span class="TC">(з месца)</span>. А ці, татка, каня паілі?</p>
<p><span class="ROLE">Сцяпан</span>. Не, каханенькая, родненькая. Зараз пайду. <span class="TC">(Да Пранціся.)</span> Можа, разам з сватам пой-дзем? Я свайго напаю, а сват свайго паглядзіш, ці добра прывязаны.</p>
<p><span class="ROLE">Пранцісь</span>. Глупства, пане дабрудзею. Собственно, жонка завязе, калі б кабыла ўцякла. <span class="TC">(Да Агаты.)</span> Праўда, баба?</p>
<p><span class="ROLE">Агата</span> <span class="TC">(з месца)</span>. Што - праўда?</p>
<p><span class="ROLE">Пранцісь</span>. Собственно, калі б кабыла ўцякла, то мяне тады ты дамоў завязеш, пане дабрудзею.</p>
<p><span class="ROLE">Агата</span>. А каб ты, тудэма-сюдэма, бокам ездзіў! Ідзі скарэй, паглядзі! Гэта ж і мне з памяці сышло.</p>
<p><span class="ROLE">Сцяпан</span>. Пойдзем, каханенькі, родненькі. <span class="TC">(Абымаюцца і сланяючыся выходзяць, напяваючы.)</span></p>
<div class="POETRY">
<p>Чаму ж нам не пець,</p>
<p>Чаму ж не гудзець,</p>
<p>Калі ў нашых хатачках</p>
<p>Парадак ідзець?</p>
</div>
<div class="CLEAR"></div>
<p>&nbsp;</p>
<div class="nootnote-block">
</div>
<h4><a id="chapter13">З'ява XI</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Агата</span>.</p>
<p>&nbsp;</p>
<p><span class="ROLE">Паўлінка</span>. Але ж калі я яго люблю, цётачка.</p>
<p><span class="ROLE">Агата</span>. Мала што, дзеткі, тудэма-сюдэма, любіш яго, але калі бацька не хоча, дык падумай, што людзі скажуць, як супроці волі старых пойдзеш.</p>
<p><span class="ROLE">Паўлінка</span>. А што там людзі? Яны ж з ім жыць за мяне не будуць і па маёй смерці за мяне пакута-ваць не будуць. Пагавораць, пагавораць ды перастануць, як намазоляць языкі.</p>
<p><span class="ROLE">Агата</span>. Як уважаеш, мае дзеткі. Што ж, я, тудэма-сюдэма, нічога не дараджу.</p>
<p><span class="ROLE">Паўлінка</span> <span class="TC">(заламаўшы рукі на каленях)</span>. Калі ён такі добры, такі разумны, што і сказаць не магу.</p>
<p><span class="ROLE">Агата</span>. Усе яны добрыя, пакуль не ўбярэ каторы дзяўчыны ў свае рукі, а як убярэ, тады на іншы лад, тудэма-сюдэма, зайграе, а ты танцуй пад яго дудку. І мой, пакуль толькі сватаўся да мяне, - патульны быў, як цялё, а як ажаніўся, дык праўдзівым ваўком зрабіўся.</p>
<p><span class="ROLE">Паўлінка</span> <span class="TC">(як бы не зважаючы на гаворку Агаты)</span>. Кніжкі мне прыносіў... Хораша так аб усім расказваў... як трэба жыць, як людзей трэба ўсіх любіць, і шмат, шмат чаго. І любіць жа ён гэтых людзей зусім неяк не так, як мы іх любім. Гэта ж трэба ведаць, столькі мой тата на яго ўсякай дарэмшчыны нагаварыў і ачарніў, а ён хоць бы што. «Ведама, кажа, чалавек: яму нешта абышло ці не спадабалася, дык і помстуе. У нас, кажа, усё ідзе не так, як трэба. Людзі, кажа, у нас, як звяры: адзін на другога кідаюцца, адзін другога цкуюць, пад'юджваюць, ненавідзяць адзін другога. Змалку дзён, кажа, прывыкаюць у ненавісці жыць, змалку дзён іх да гэтага вучаць і дома, і за домам. Сляпыя, кажа, усе сляпыя. Адзін над другім не маюць ніякай літасці, хоць усіх душаць зверху ўсялякія пошасці ды злыдні».</p>
<p><span class="ROLE">Агата</span>. Чула я, чула аб ім не раз. Вельмі ўжо, ка-жуць, тудэма-сюдэма, разумны і добры ён.</p>
<p><span class="ROLE">Паўлінка</span> <span class="TC">(ажывіўшыся)</span>. А што ж, ці не праўда? І ўсё б было добра, каб не гэты тата: хоць немаведама што рабі з ім...</p>
<p><span class="ROLE">Агата</span>. Трэба, дзеткі, пачакаць, ану ж, тудэма-сюдэма, ліха перамелецца, і ўсё добра будзе.</p>
<p><span class="ROLE">Паўлінка</span>. Трэці год, цётачка, чакаем, і нічога не выходзіць. Трэці год трасуся і выглядаю той часінкі, каб толькі з ім пабачыцца. Павешуся, цётачка, павешуся, калі мяне з ім разлучаць!..</p>
<p><span class="ROLE">Агата</span> <span class="TC">(хрысцячыся)</span>. Мёйца, Сына! Тудэма-сюдэма, што ты, Паўлінка? Пабойся Бога гэткія рэчы гаварыць напроць ночы! Цьфу! Матачка Найсвентшая!</p>
<p><span class="ROLE">Паўлінка</span> <span class="TC">(паказваючы)</span>. Калі тут, цётачка, так пад сэрцам баліць, што і жыць неўмагату. Такі ён міленькі, такі прыгожанькі, такі паслухмяны... <span class="TC">(Заглядзеўшыся ўдаль.)</span> Калі яшчэ з татам былі яны добра, прыйдзе, бывала, вады за мяне прынясе, дрэўкі нашчапае. Не глядзіць на тое, што калісь вучыўся, а цяпер сам вуча і большых, і меншых. Ніколі ад яго слова благога не чула. Так, ведаеце, цётачка, і хочацца з кім-колечы аб ім гаварыць і думаць без канца і пачатку. І чаму я такая няшчасная? <span class="TC">(Са слязьмі.)</span> Бацька родны хоча мяне адарваць ад таго, хто мне цяпер мілей ад усяго чыста - жыцця, хаты роднай, цэлага свету. І чаму ж я такая няшчасная?</p>
<p><span class="ROLE">Агата</span> <span class="TC">(тулячы да сябе Паўлінку, праз слёзы)</span>. Ціха, мае дзеткі, ціха. Не гаруй, не маркоцься, міленькая, вельмі. Неяк жа ды будзе. Бог найвышэйшы, тудэма-сюдэма, міласэрны і аб тваёй тут цяжанькай долі не забудзецца.</p>
<p><span class="ROLE">Паўлінка</span> <span class="TC">(як бы збудзіўшыся)</span>. А няхай сабе будзе, што мае быць, - я свайго такі даб'юся або згіну, каб і следу не засталося.</p>
<p><span class="ROLE">Агата</span>. А ўсё ж такі скажы мне, дзеткі, чаму так твой тата на яго заеўся?</p>
<p><span class="ROLE">Паўлінка</span>. Бо... бо Якім з мужыкоў...</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter14">З'ява XII</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Агата</span>, <span class="ROLE">Сцяпан</span>, <span class="ROLE">Пранцісь</span>.</p>
<p>&nbsp;</p>
<p><span class="ROLE">Пранцісь</span> <span class="TC">(за дзвярыма)</span>. Глупства, вось-цо-да. Не дзе падзелася! Я знаю, собственно, дамоў уцякла, пане дабрудзею.</p>
<p><span class="ROLE">Сцяпан</span> <span class="TC">(уваходзячы ў хату, а за ім Пранцісь)</span>. І трэ было ж свату так дрэнна яе прывязаць, ды ў гэт-кую яшчэ цемру.</p>
<p><span class="ROLE">Агата</span> <span class="TC">(усхапіўшыся)</span>. Каго прывязаць?</p>
<p><span class="ROLE">Пранцісь</span>. Кабылу, кабылу, пане дабрудзею. Ужо ж не цябе, вось-цо-да.</p>
<p><span class="ROLE">Агата</span>. Дык дзе ж кабыла?</p>
<p><span class="ROLE">Пранцісь</span> <span class="TC">(дастаючы пляшку)</span>. Собственно, няма кабылы, дзе была, вось-цо-да, пане дабрудзею.</p>
<p><span class="ROLE">Агата</span> <span class="TC">(падбягаючы да Пранціся з кулакамі)</span>. Дык чаго ж ты, тудэма-сюдэма, несвянцоная костка, рассеўся, як у сваёй хаце!</p>
<p><span class="ROLE">Пранцісь</span> <span class="TC">(пацягваючы з бутэлькі)</span>. Глупства, глупства, вось-цо-да. Пасвенцім, собственно, пане дабрудзею, калі несвянцоная.</p>
<p><span class="ROLE">Агата</span> <span class="TC">(хоча вырваць пляшку, Пранцісь не дае)</span>. Вось я цябе зараз, тудэма-сюдэма, як высвенчу гэтай пляшкай па галаве, дык і сваіх не пазнаеш, няшчасны ты «вось-цо-да». <span class="TC">(Галосячы.)</span> А Божа ж мой, бацюхна мой! Нашто мяне пакараў гэтай, тудэма-сюдэма, п'яніцай, гэтай недарэкай, гэтай куксамордай, гэтай... гэтай...</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter15">З'ява XIII</a></h4>
<p>&nbsp;</p>
<p class="THEATRE-COMMENT">Тыя ж і <span class="ROLE">Альжбета</span>.</p>
<p>&nbsp;</p>
<p><span class="ROLE">Альжбета</span> <span class="TC">(убягае, трымаючы ў руцэ клінок з тварагом)</span>. Што гэта ў вас тут парабілася, мае міленькія?</p>
<p><span class="ROLE">Паўлінка</span>. Кабыла дзядзькава ўцякла, ці хто ўкраў. <span class="TC">(Ідзе, садзіцца на ложак і шые.)</span></p>
<p><span class="ROLE">Альжбета</span> <span class="TC">(да Пранціся)</span>. Дык чаго ж, сватка, чакаеце? Бяжыце скарэй дамоў, - пэўна, там; гэта ж ёй не першыня.</p>
<p><span class="ROLE">Агата</span>. Ці ж гэту, тудэма-сюдэма, трухлявую калоду зрушыш з месца! Сядзіць жа вось анцыхрыст, каб яму моль пяты пабіла, і з месца не скранецца.</p>
<p><span class="ROLE">Сцяпан</span> <span class="TC">(закурваючы люльку)</span>. Супакойцеся, свацця. Не дзе яна дзенецца. Каханенькая, родненькая, яна дома, напэўна дома.</p>
<p><span class="ROLE">Агата</span>. А сват, тудэма-сюдэма, не сунься з сваім носам туды, куды цябе не просяць. <span class="TC">(Да Пранціся.)</span> Ідзём! Чуеш ці не!..</p>
<p><span class="ROLE">Пранцісь</span> <span class="TC">(устаючы)</span>. Глупства, пане дабру-дзею, глупства. Мае мазгі спрытныя. На табе, вось-цо-да, паеду, собственно, дамоў.</p>
<p><span class="ROLE">Агата</span> <span class="TC">(выводзячы Пранціся)</span>. Бывайце здаровы! Пахвалёны Езус!.. Падла гэты, ламака, нарабіў работы!</p>
<p>&nbsp;</p>
<p class="THEATRE-COMMENT">Выходзяць, за імі - <span class="ROLE">Альжбета </span>з клінком.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter16">З'ява XIV</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Сцяпан</span>.</p>
<p>&nbsp;</p>
<p><span class="ROLE">Сцяпан</span>. Ох, і даюцца ж гэтыя сваякі ў знакі. Але, дзякуй Богу, дзве дзюркі ў носе і сканчылося, - ужо пазбыўся.</p>
<p><span class="ROLE">Паўлінка</span>. А даўно гэта таткаў гняды ўцёк з Лужанкі і татка дамоў пехатой прытрапаў?</p>
<p><span class="ROLE">Сцяпан</span>. Што было, тое сплыло, і болей, каханенькая, родненькая, не будзе, як кажуць людзі.</p>
<p><span class="ROLE">Паўлінка</span>. Паглядзім. Заўтра кірмаш.</p>
<p><span class="ROLE">Сцяпан</span>. Не бойся, каханенькая, родненькая. Я кабылу злаўлю, але і ты глядзі, каб мне таго зяця злавіла, аб якім я табе сягоння гаварыў.</p>
<p><span class="ROLE">Паўлінка</span>. Што ён конь ці вол, каб я яго яшчэ мела лавіць?</p>
<p><span class="ROLE">Сцяпан</span>. Не конь і не вол, а так сабе, дойная жывёліна.</p>
<p><span class="ROLE">Паўлінка</span>. Дык, татка, яго і дойце, калі ён для вас такі дойны, а я і не думаю.</p>
<p><span class="ROLE">Сцяпан</span>. Нічагутанькі, каханенькая, родненькая. Надумаешся, ваша, як пакармлю бярозавай кашай. Вось толькі каб пагода была добрая, а то казаў ён, што на кірмаш не паедзе, калі будзе дождж ісці.</p>
<p><span class="ROLE">Паўлінка</span>. Ліха не возьме! Гэткі цукер не раз-мокне.</p>
<p><span class="ROLE">Сцяпан</span>. Каханенькая, родненькая, як скажу, так і будзе; дзве дзюркі ў носе і сканчылося. Вось толькі трэба даведацца, ці будзе напэўна заўтра пагода. Купіў я сягоння каляндар - нейкі беларускі, як кажа крамнік. Пытаўся ў яго, ці піша аб пагодзе, дык крамнік гавора мне, што аб пагодзе напісана ў ім болей, як аб чым іншым. Значыцца, пагля-дзім праўды.</p>
<p>&nbsp;</p>
<p class="THEATRE-COMMENT">Ідзе і дастае з-за абраза каляндар, адтуль валіцца на зямлю фатаграфія. Паўлінка, саскочыўшы з ложка, падбягае падняць яе, але не паспявае.</p>
<p>&nbsp;</p>
<p><span class="TC">(Падымаючы фатаграфію.)</span> А гэта што такое?</p>
<p><span class="ROLE">Паўлінка</span> <span class="TC">(хочучы адабраць)</span>. Гэта мая. Аддайце мне, тата!</p>
<p><span class="ROLE">Сцяпан</span>. Я пытаюся - хто гэта?</p>
<p><span class="ROLE">Паўлінка</span>. Ці ж, тата, не бачыце?</p>
<p><span class="ROLE">Сцяпан</span> <span class="TC">(са злоснай насмешкай)</span>. Ха-ха-ха! Якім!.. Хай жа ён прападзе саўсім. <span class="TC">(Хоча рваць, Паўлінка адбірае.)</span></p>
<p><span class="ROLE">Паўлінка</span> <span class="TC">(скрозь слёзы)</span>. Аддайце, татачка, аддайце, не рвіце! не здзеквайцеся над ім...</p>
<p><span class="ROLE">Сцяпан</span> <span class="TC">(адпіргнуўшы ад сябе Паўлінку)</span>. Адча-піся ад мяне, гіцлёўка! Я вам тут наразводжу шашняў...</p>
<p>&nbsp;</p>
<p class="THEATRE-COMMENT">Стукат у сенцах. Уваходзяць <span class="ROLE">Пранцісь</span>, <span class="ROLE">Агата</span>, а за імі <span class="ROLE">Альжбета</span>. Паўлінка стаіць патупіўшыся, глытаючы слёзы, і скубе пальцамі фартух.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter17">З'ява XV</a></h4>
<p>&nbsp;</p>
<p><span class="ROLE">Паўлінка</span>, <span class="ROLE">Сцяпан</span>, <span class="ROLE">Альжбета</span>, <span class="ROLE">Пранцісь</span>, <span class="ROLE">Агата</span>.</p>
<p>&nbsp;</p>
<p><span class="ROLE">Пранцісь</span>. Глупства, пане дабрудзею. Я, вось-цо-да, казаў, собственно, не дзе падзенецца.</p>
<p><span class="ROLE">Агата</span> <span class="TC">(дражнячы)</span>. Вось-цо-да, вось-цо-да! Сам кабылу, тудэма-сюдэма, паставіў у вас пад паветкай, а шукае за плотам. Дарма толькі поўзалі і слядоў прыглядаліся.</p>
<p><span class="ROLE">Альжбета</span>. Ну, дзякуй Богу, што хоць найшла-ся. <span class="TC">(Да Сцяпана.)</span> Што ты там круціш у руках?</p>
<p><span class="ROLE">Сцяпан</span> <span class="TC">(тыкаючы фатаграфію ў твар Альжбе-це)</span>. На, на! любуйся, якія празэнты атрымлівае твая дачушка!</p>
<p><span class="ROLE">Альжбета</span> <span class="TC">(закрываючы рукою твар)</span>. Чаго соваешся... Такая яна і твая, як мая.</p>
<p><span class="ROLE">Сцяпан</span>. Лжэш! Каб яна была мая, то была б такая, як і я.</p>
<p><span class="ROLE">Пранцісь</span>. Пакажы, пакажы, пане дабрудзею, што гэта за птушка?</p>
<p><span class="ROLE">Сцяпан</span> <span class="TC">(паказваючы)</span>. На, глядзі, сваток! Павіншуй мяне з такой дачушкай і з гэтым, з гэтым гарэтыкам!</p>
<p><span class="ROLE">Пранцісь</span> <span class="TC">(разглядаючы)</span>. Эгэ! Гэта гэты разумненькі, вучоны, грамацей... Собственно, Сарока, вось-цо-да.</p>
<p><span class="ROLE">Сцяпан</span>. Але ж, але! Якім Сарока.</p>
<p><span class="ROLE">Агата</span> <span class="TC">(да Сцяпана)</span>. Тудэма-сюдэма, пакажыце і мне, сватка.</p>
<p><span class="ROLE">Пранцісь</span> <span class="TC">(да Агаты)</span>. Ты, пане дабрудзею, баба, не лезь сюды з цікавым носам. Собственно, пільнуй сваёй спадніцы і панчохаў, вось-цо-да. А мы суд зробім... правы і скоры.</p>
<p><span class="ROLE">Паўлінка</span> <span class="TC">(падыходзячы да Альжбеты, ласкава)</span>. Мамачка, адбярыце яе ў таткі.</p>
<p><span class="ROLE">Альжбета</span>. Што я з ім, дзеткі, зраблю? Яшчэ біцца будзе...</p>
<p><span class="ROLE">Сцяпан</span> <span class="TC">(да Пранціся)</span>. А добра, сватка, кажаш. Зробім суд, перасуд добрым складам над гэтым гадам. А які?</p>
<p><span class="ROLE">Пранцісь</span>. А такі, пане дабрудзею: стражнікаў паклікаць, спраўніку данясці. Собственно, інквізі-тарскі суд зрабіць - па палавіне шась! і гатова, вось-цо-да.</p>
<p><span class="ROLE">Паўлінка</span> <span class="TC">(кідаючыся да Сцяпана і цалуючы яму рукі, скрозь слёзы)</span>. Татачка, аддайце! Не здзеквайцеся над ім!.. Ён жа вам нічога благога не зрабіў.</p>
<p><span class="ROLE">Сцяпан</span> <span class="TC">(са злосцю)</span>. Спаць, спаць пайшла, калі гэткага знайшла! Спаць! <span class="TC">(Рве фатаграфію.)</span></p>
<p><span class="ROLE">Паўлінка</span> <span class="TC">(з плачам апускаючыся на лаву)</span>. Татка, загубіць мяне хочаце... Гвалтам з хаты выгнаць.</p>
<p><span class="ROLE">Пранцісь</span> <span class="TC">(дастаючы пляшку)</span>. А цяпер, соб-ственно, вып'ем хаўтурнага, вось-цо-да. <span class="TC">(П'е.)</span></p>
<p><span class="ROLE">Паўлінка</span> <span class="TC">(усхапіўшыся з лавы, кідаецца да Пранціся)</span>. Па кабыле сваёй пі хаўтурнага, а не па чалавеку, якога і падноскаў не варт! <span class="TC">(Вырываючы і разбіваючы аб зямлю пляшку.)</span> Вось-цо-да!</p>
<p><span class="ROLE">Пранцісь</span> <span class="TC">(развесіўшы рукі, здзіўлены, як і ўсе)</span>. О-о-о!!!</p>
<p>&nbsp;</p>
<p class="THEATRE-COMMENT">Заслона</p>
<p>&nbsp;</p>
<p>&nbsp;</p>
<div class="nootnote-block">
</div>
<h3><a id="chapter18">Акт Другі</a></h3>
<p>&nbsp;</p>
<p class="THEATRE-COMMENT">Тая ж самая - што ў першым акце - святліца. За сталом сядзяць: Сцяпан, Альжбета і госці - тры хлопцы і тры дзяўчыны. Мужчыны сядзяць з аднаго канца стала, а жанчыны - з другога. П'юць гарбату, наліваючы на сподкі, закусваюць. Дзецюкі з дзяўчатамі жартуюць, перакідваючыся крошкамі ад хлеба. З левай стараны (гле-дзячы ад публікі) пры сцяне ад бакоўкі - сядзяць два музыкі і, зводзячы інструменты, ціха перагаварваюцца між сабой. Ля дзвярэй ад сенцаў, у канцы куфра, на табурэце стаіць самавар. Паўлінка, прыбраўшыся па-святочнаму, увіхаецца каля гасцей. Трохі ў твары змяніўшыся; час ад часу ўздыхае і няўзнак паглядае ў акно; адно стараецца быць з усімі вясёлай і бойкай. Як падымаецца заслона - Паўлінка нясе гарбату.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter19">З'ява I</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Сцяпан</span>, <span class="ROLE">Альжбета</span>, <span class="ROLE">госці</span>, <span class="ROLE">музыкі</span>.</p>
<p>&nbsp;</p>
<p><span class="ROLE">Паўлінка</span> <span class="TC">(стаўляючы гарбату перад Сцяпа-нам)</span>. Што ж гэта нешта татавага зяця так позна ні слуху ні духу? Ці не знюхаў ён, што ў мяне пасагу нямашака?</p>
<p><span class="ROLE">Сцяпан</span>. Каханенькая, родненькая, не бядуй. Не будзе Гіршы, будзе чорт іншы.</p>
<p><span class="ROLE">Паўлінка</span> <span class="TC">(насмешліва)</span>. Мала што будзе... Але ж калі мяне ўжо неяк, як цмокам, стала цягнуць да гэтага Бык... Бычка... Ах, як яго?..</p>
<p><span class="ROLE">Сцяпан</span> <span class="TC">(з націскам)</span>. Быкоўскага.</p>
<p><span class="ROLE">Паўлінка</span> <span class="TC">(падыходзячы да другога канца стала)</span>. Можа, Адэльцы яшчэ шкляначку?</p>
<p><span class="ROLE">Адэлька</span> <span class="TC">(госця)</span>. Дзякуй. Ужо напілася.</p>
<p><span class="ROLE">Альжбета</span>. Ды бяры! Што там пытаешся? Панна Адэля толькі дзве выпіла.</p>
<p><span class="ROLE">Адэлька</span>. Калі ж болей не хочацца.</p>
<p><span class="ROLE">Паўлінка</span> <span class="TC">(забіраючы шклянку)</span>. Вып'еш, вы-п'еш, Адэлька, - змесціцца.</p>
<p><span class="ROLE">Альжбета</span> <span class="TC">(падсоўваючы гасцям яду)</span>. Старайцеся, госцікі, старайцеся. Вось - сыр, масла, вяндліна! Такі ж сягоння трохі папрацавалі каля полькі ды лявоніхі.</p>
<p><span class="ROLE">Колькі галасоў</span> <span class="TC">(перажоўваючы і сёрбаючы)</span>. Дзякуй, дзякуй! Мы стараемся.</p>
<p><span class="ROLE">Сцяпан</span>. Чым хата багата - тым рада. Хлеб на стале - рукі свае. Выбачайце толькі, каханенькія, родненькія, што гарэлкі няма. Але я ў гэтым не вінават. Хацеў узяць у Міхалішках, дык, як наліха, манаполька цэлы дзень была закрыта.</p>
<p><span class="ROLE">Музыка</span> <span class="TC">(убок да другога)</span>. Каб не салгаў, дык бы і не жыў. Я сам бачыў, як пасля імшы адбываўся з пляшкамі пры манапольцы нешпар.</p>
<p><span class="ROLE">Другі музыка</span>. Слухаць! Скнэра, і больш нічога.</p>
<p><span class="ROLE">Паўлінка</span> <span class="TC">(паставіўшы Адэлі шклянку, да аднаго з гасцей)</span>. Можа, пан Вінцусь яшчэ вып'е?..</p>
<p><span class="ROLE">Вінцусь</span> <span class="TC">(госць, уціраючы канцом настольніка губы і лоб)</span>. Яно б то было ўжо і досыць, але калі панна Паўлінка так пекна просіць, дык можна яшчэ са шкляначку.</p>
<p><span class="ROLE">Паўлінка</span> <span class="TC">(ідучы са шклянкай)</span>. Гэты ўжо дык пятую шклянку бабохае...</p>
<p><span class="ROLE">Сцяпан</span> <span class="TC">(да Альжбеты)</span>. Ці добра хаця ты прасіла Пустарэвічаў? Чаму іх так доўга няма?</p>
<p><span class="ROLE">Альжбета</span>. Каб і не прасіла, то прыедуць. <span class="TC">(З насмешкай.)</span> Пэўне, собственно, кабыла заблу-дзіла.</p>
<p><span class="ROLE">Адзін з гасцей</span>. Штось сягоння на кірмашы Якіма Сарокі не было. А то, бывала, такім франтам пахаджывае, што куды мяне вядзеш, пусці мяне к чорту.</p>
<p><span class="ROLE">Паўлінка</span> <span class="TC">(стаўляючы гарбату)</span>. А пану Банадысю зайздрасць, што так прыадзецца не патрапіць, хоць мо і мае, за што.</p>
<p><span class="ROLE">Госць</span>. Чымся грошы траціць на адзежу, я лепей іх каму пазычу.</p>
<p><span class="ROLE">Паўлінка</span> <span class="TC">(садзячыся на ложку)</span>. І працэнцік добры злуплю, каб аж у пяты другому закалола.</p>
<p><span class="ROLE">Госць </span><span class="TC">(самадавольна)</span>. Хе-хе-хе! А панне Паў-лінцы злосць яшчэ не адышла, што калісь гэтаму ягамосцю Сароку ні за які працэнт не пазычыў.</p>
<p><span class="ROLE">Паўлінка</span>. Вельмі ж яму гэтым і не пашкодзілі. Нашліся людзі, што і без працэнтаў пазычылі і далі яму магчымасць паехаць на настаўніцкія курсы. Цяпер нічыёй ласкі не патрабуе.</p>
<p><span class="ROLE">Адна з гасцей</span>. Пэўне, што не! Такі чалавек нідзе не прападзе.</p>
<p><span class="ROLE">Сцяпан</span> <span class="TC">(прыслухваючыся дагэтуль гутарцы аб Сароку)</span>. Каханенькія, родненькія, кіньце аб гэтым свінапасе гаварыць. Прыелася ўжо мне гутарка аб ім горш горкай рэдзькі. І ці гаманіце аб ім, ці не гаманіце - усё роўна нічога не выйдзе. Я ўжо яму даў дарогу.</p>
<p><span class="ROLE">Паўлінка</span> <span class="TC">(неспакойна)</span>. Якую дарогу?</p>
<p><span class="ROLE">Сцяпан</span>. А ты, каханенькая, родненькая, не слухай, вушы развесіўшы, ды лепей гасцей глядзі. Дзве дзюркі ў носе і сканчылося.</p>
<p>&nbsp;</p>
<p class="THEATRE-COMMENT">Нейкую хвіліну ціха. Паўлінка падыходзіць браць шклянкі, але ўсе адказваюцца.</p>
<p>&nbsp;</p>
<p><span class="ROLE">Альжбета</span>. Што ж, выбачайце, госцікі. Не хацелі піць і есці, пасля самі будзеце жалець.</p>
<p><span class="ROLE">Сцяпан</span>. Выбачайце, выбачайце, каханенькія, родненькія, адно не скажыце, што ўсяго было ўдаволь, толькі прынукі не было.</p>
<p><span class="ROLE">Колькі галасоў</span> <span class="TC">(устаючы з-за стала)</span>. Дзякуем, дзякуем пану гаспадару і пані гаспадыні! Падмацаваліся, хвала Богу, як лепей не трэба.</p>
<p><span class="ROLE">Паўлінка</span> <span class="TC">(устаючы з ложка)</span>. Проша паненак сюды прысесці, а паны кавалеры, вазьміце сабе табурэцікі ды вось тут падсядзьце, а я тым часам пачастую гарбатай нашых музыкаў.</p>
<p><span class="ROLE">Сцяпан</span> і Альжбета <span class="TC">(вылазячы з-за стала)</span>. А як жа - трэба, трэба!</p>
<p>&nbsp;</p>
<p class="THEATRE-COMMENT">Дзяўчаты садзяцца на ложку, хлопцы каля іх на табурэтах; жартуюць між сабой.</p>
<p>&nbsp;</p>
<p><span class="ROLE">Альжбета</span> <span class="TC">(падыходзячы да музыкаў)</span>. Хадзіце, міленькія, выпіце са шкляначку гарбаты.</p>
<p>Музыкі. Дзякуем, пані! Мы ўжо сягоння пілі.</p>
<p><span class="ROLE">Альжбета</span>. Мала што калі было, а цяпер трэба яшчэ падмацавацца. <span class="TC">(Забірае інструменты і кладзе іх</span> <span class="TC">на куфар, садзіць музыкаў за стол і сама садзіцца. Да Паўлінкі.)</span> А ты, дзеткі, налі музыкам гарбаты!</p>
<p><span class="ROLE">Сцяпан</span> <span class="TC">(закурваючы люльку)</span>. Выбачайце толькі, каханенькія, родненькія, што гарэлкі няма.</p>
<p>Музыкі. І без гэтых кропель будзем жывы.</p>
<p>&nbsp;</p>
<p class="THEATRE-COMMENT">Чуваць стукат у сенцах.</p>
<p>&nbsp;</p>
<p><span class="ROLE">Сцяпан</span>. А бач, нехта такі хоць нарэшце з'явіў-ся. Трэба ісці ды глянуць, а то яшчэ ў дзверы не луча. <span class="TC">(Ідзе.)</span></p>
<p><span class="ROLE">Адзін з гасцей</span>. Нясі, Божа, нежанатага ды багатага!</p>
<p><span class="ROLE">Адна з гасцей</span>. Жаніць будзем!</p>
<p><span class="ROLE">Паўлінка</span> <span class="TC">(стаўляе музыкам гарбату, падыходзе і глядзіць у акно. Убок)</span>. Ах, як жа цёмненька!</p>
<p><span class="ROLE">Адзін з гасцей</span>. Каго так, панна Паўлінка, выглядаеце?</p>
<p><span class="ROLE">Паўлінка</span>. Таго ж - нежанатага ды багатага.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter20">З'ява II</a></h4>
<p>&nbsp;</p>
<p class="THEATRE-COMMENT">Тыя ж і <span class="ROLE">Адольф Быкоўскі</span>.</p>
<p>&nbsp;</p>
<p><span class="ROLE">Сцяпан</span> <span class="TC">(спатыкаючы Адольфа ў дзвярах)</span>. А-а! Нарэшце з'явіўся, дарагі госцік! Што ж гэта, каханенькі, родненькі, так доўга чакаць на сябе нас заставіў?</p>
<p><span class="ROLE">Адольф</span> <span class="TC">(вешаючы паліто на сцяне каля парога)</span>. Пахвалёны ў хату!</p>
<p><span class="ROLE">Колькі галасоў</span>. Навекі! Навекі!</p>
<p><span class="ROLE">Адольф</span> <span class="TC">(вітаючыся са Сцяпанам)</span>. Выбачайце, што трохі прыпазніўся. Але гэта вінават мой жарабец. Як панёс з гары, што каля Прытыкаў, - і мяне выкінуў, і вось зламаў, так што аж мусіў другую каламажку ўзяць; праз тое і замарудзіў.</p>
<p><span class="ROLE">Адзін з музыкаў</span> <span class="TC">(убок да другога)</span>. Каб ён толькі дыхаў. Які яго чорт нёс! Прыстаў конь, ды ўсё тут.</p>
<p><span class="ROLE">Другі музыка</span>. Няўжо ж што. У мае вочы заплаціў вясной за нейкую здыхляціну трыццаць рублёў, і тая ўжо скарэй яго панясе.</p>
<p><span class="ROLE">Сцяпан</span> <span class="TC">(да Адольфа)</span>. Проша ж, проша далей, сюды, дзе бліжэй кут і дзе ўсе тут.</p>
<p><span class="ROLE">Адольф</span>. Дзякую, дзякую, вашэці. Проша са мной клопату не рабіць.</p>
<p>&nbsp;</p>
<p class="THEATRE-COMMENT">Ідзе і з усімі вітаецца; Альжбету цалуе ў руку, стоячы к ёй бокам і не згінаючыся.</p>
<p>&nbsp;</p>
<p><span class="ROLE">Альжбета</span>. Проша пана Адольфа, проша за стол! Можа, вып'еце гарбаты і чаго закусіце? <span class="TC">(Да Паў-лінкі.)</span> Паўлінка, налі пану Быкоўскаму гарбаты!</p>
<p><span class="ROLE">Адольф</span> <span class="TC">(садзячыся за стол з другога канца ад музыкаў і закурваючы папяроску)</span>. А што ж у васпанства добрага чуваць?</p>
<p><span class="ROLE">Сцяпан</span> <span class="TC">(прысаджваючыся к сталу)</span>. Ды што ў нас чуваць? Старая баба не хоча здыхаць, а маладая замуж ісці.</p>
<p><span class="ROLE">Адольф</span> <span class="TC">(самадавольна)</span>. Хе-хе-хе! Старую трэба пшыдусіць, а маладую пшымусіць.</p>
<p><span class="ROLE">Альжбета</span> <span class="TC">(да Сцяпана)</span>. А, ваша, схадзі паглядзі, ці добра прывязаны конь пана Быкоўскага.</p>
<p><span class="ROLE">Адольф</span>. Не турбуйцеся. Я яго добра прывязаў.</p>
<p><span class="ROLE">Сцяпан</span>. Каханенькі, родненькі, хоць і прывязаў, але сена, пэўна, не даў. У нас так: госць як папала, а жывёліну дык трэба добра дагледзець. <span class="TC">(Выхо-дзіць.)</span></p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter21">З'ява III</a></h4>
<p>&nbsp;</p>
<p class="THEATRE-COMMENT">Тыя ж без Сцяпана.</p>
<p>&nbsp;</p>
<p><span class="ROLE">Паўлінка</span> <span class="TC">(стаўляючы перад Адольфам гарбату і сама садзячыся аподаль)</span>. Што ж гэта пана Адольфа конь хацеў разнесці?</p>
<p><span class="ROLE">Адольф</span>. А як жа! Тры сотні вясной заплаціў і толькі клопату нажыў. Але ў мяне ўсё так! Каровы мае кожная варта па якой сотні рублёў; як загілююць летам, дык і на добрым кані іх не ўгоніш.</p>
<p><span class="ROLE">Паўлінка</span> <span class="TC">(хітравата)</span>. Пэўне, і авечкі ў пана Адольфа таксама гілююць?</p>
<p><span class="ROLE">Адольф</span>. А так, так! Маю пятнаццаць старых і дваццаць маладых. Як ударыць гарачыня, дык яны чуць не ўсе чыста круцяцца на адным месцы.</p>
<p><span class="ROLE">Паўлінка</span> <span class="TC">(ідучы па гарбату для сябе, убок)</span>. Матыліцы авечак мучаць, як і сам тут <span class="TC">(паказваючы пальцам на сваю галаву)</span> матылі мае, а думае, што яны зыгуюць.</p>
<p><span class="ROLE">Альжбета</span>. Якія ж сёлета ўраджаі ў пана Адольфа?</p>
<p><span class="ROLE">Адольф</span>. А нішто сабе. <span class="TC">(Відам лгучы.)</span> Жыта нажаў коп са дзвесце, аўса таксама са дзвесце, ячменю - з сотню.</p>
<p><span class="ROLE">Адзін з гасцей</span>. А колькі ж у пана зямлі?</p>
<p><span class="ROLE">Адольф</span>. Валокі з паўтары добрыя будзе.</p>
<p><span class="ROLE">Госць</span>. І лес ёсць?</p>
<p><span class="ROLE">Адольф</span> <span class="TC">(абціраючы хустачкай лоб)</span>. А як жа - ёсць: з паўвалокі, калі не болей. Сасна ў сасонку!</p>
<p><span class="ROLE">Госць</span>. І сенажаць ёсць?</p>
<p><span class="ROLE">Адольф</span>. Ёсць, ёсць! Над самай рэчкай, таксама з паўвалочку. Мурог, як шафран.</p>
<p><span class="ROLE">Музыка</span>. Дык у пана ўсяго з паўвалочку ворнай зямлі?</p>
<p><span class="ROLE">Адольф</span>. Н-нуу, так! З добрую паўвалочку!</p>
<p><span class="ROLE">Альжбета</span>. У нас ворнай зямлі, мусіць, і са тры валокі будзе, і то мы столькі не нажалі.</p>
<p><span class="ROLE">Паўлінка</span> <span class="TC">(сеўшы з гарбатай пры стале)</span>. Пан Адольф лепшы, відаць, за нас гаспадар.</p>
<p><span class="ROLE">Адольф</span>. О, у мяне гаспадарка ні ў чым не зблыша. У мяне жонка і то будзе лепшая, як ува ўсіх.</p>
<p><span class="ROLE">Адзін з гасцей</span>. Каб толькі не ўдалася нара-вістая.</p>
<p><span class="ROLE">Паўлінка</span>. Цікавасць, ці пан Адольф ужо затаргаваў сабе якую?</p>
<p><span class="ROLE">Адольф</span>. Гэта, пакуль што, сакрэт.</p>
<p><span class="ROLE">Паўлінка</span>. А мне пан Адольф скажа?</p>
<p><span class="ROLE">Адольф</span>. Так. Але перш тату і маме, а пасля ўжо і васпані на самае вушка.</p>
<p><span class="ROLE">Паўлінка</span> <span class="TC">(беручы ў яго шклянку)</span>. Добра, добра! Пан Адольф як ведаў, што я трохі глухавата.</p>
<p><span class="ROLE">Адольф</span>. Глухавата?!</p>
<p><span class="ROLE">Паўлінка</span> <span class="TC">(ідучы па гарбату, убок)</span>. Трэба шэршня за нос павадзіць, каб і дзесятаму заказаў, як жонкі купляць.</p>
<p><span class="ROLE">Альжбета</span>. Пан Быкоўскі, здаецца, у нас першы раз?</p>
<p><span class="ROLE">Адольф</span>. А так - першы!</p>
<p><span class="ROLE">Адна з гасцей</span>. Дык пану трэба даць пацалаваць старую бабу.</p>
<p><span class="ROLE">Адзін з гасцей</span>. Пан Адольф толькі да маладых ды багатых лас, а старыя ў яго ў рахунак не йдуць.</p>
<p><span class="ROLE">Адольф</span>. А праўда, праўда! Я толькі да маладых маю імпэт.</p>
<p><span class="ROLE">Альжбета</span> <span class="TC">(убок)</span>. І дурны ж ён, як відаць.</p>
<p><span class="ROLE">Паўлінка</span> <span class="TC">(падаючы гарбату Адольфу)</span>. Да каго гэта маеце такі імпэт, да дарагіх кароў ці дарагіх кабыл?</p>
<p><span class="ROLE">Альжбета</span>. Ды не! Пан Быкоўскі мае імпэт толькі да маладых дзяўчат.</p>
<p><span class="ROLE">Адольф</span> <span class="TC">(п'ючы гарбату)</span>. Але ж, але. Толькі да маладых дзяўчат.</p>
<p><span class="ROLE">Паўлінка</span>. А кільчака часам з гэтага не нагоніце на язык?</p>
<p><span class="ROLE">Альжбета</span>. Што ты?! Ці ж пан Быкоўскі конь?</p>
<p><span class="ROLE">Музыка</span> <span class="TC">(убок да другога)</span>. Конь не конь, а як відаць, дык быдлё парадашнае.</p>
<p><span class="ROLE">Адольф</span> <span class="TC">(да Паўлінкі)</span>. Панна Паўлінка дык усё мне капліменты гавора.</p>
<p><span class="ROLE">Паўлінка</span> <span class="TC">(рассеяна)</span>. Ага! Капліменты. <span class="TC">(Да музыкаў.)</span> Мацуйцеся, мацуйцеся, музыканцікі. А то ўжо ногі чэшуцца. Так і хочацца з панам Адольфам сыпнуць лявоніху.</p>
<p><span class="ROLE">Адольф</span>. Фі! Я такіх мужыцкіх танцаў не гуляю.</p>
<p><span class="ROLE">Музыка</span> <span class="TC">(да Паўлінкі)</span>. Дзякуем! Ужо як нале-жыць сабраліся, цяпер можам і рэзнуць што-колечы для паненкі. <span class="TC">(Садзяцца на свае месцы і зводзяць інструменты.)</span></p>
<p><span class="ROLE">Паўлінка</span> <span class="TC">(да Адольфа)</span>. А якія ж вы танцы гуляеце?</p>
<p><span class="ROLE">Адольф</span>. Гэрц-польку, падзі-спаць, манчыз, падзі-кварту. <span class="TC">(Выходзячы з-за стала, цалуе Альжбету ў руку, да Паўлінкі.)</span> Ну, што ж? Можа, мы з паненкай папрабуем?</p>
<p><span class="ROLE">Паўлінка</span>. Калі ж я гэтых мудрых танцаў не толькі што не ўмею, але ніколі нават іх і не бачыла.</p>
<p><span class="ROLE">Адольф</span>. Не бойцеся! Я на ўсе лады выўчу паненку скакаць. <span class="TC">(Бярэ Паўлінку як да танца, да музыкаў.)</span> Зайграйце нам гэрц-польку!</p>
<p><span class="ROLE">Музыка</span>. Мы гэтага не ўмеем.</p>
<p><span class="ROLE">Адольф</span>. Ну, дык падзі-спаць!</p>
<p><span class="ROLE">Музыка</span>. Першы раз чуем.</p>
<p><span class="ROLE">Адольф</span>. А можа, падзі-кварту знаеце?</p>
<p><span class="ROLE">Музыка</span>. І гэта першы раз чуем.</p>
<p><span class="ROLE">Паўлінка</span> <span class="TC">(як бы бядуючы)</span>. А-ей-ей! Вось табе і на! Так і не наўчуся гэтых панскіх танцаў.</p>
<p><span class="ROLE">Адольф</span>. Не бядуйце вельмі. Я буду вытылінгіваць на язык, а васпанна толькі прыслухоўвайся ды вырабляй нагамі так, як і я.</p>
<p><span class="ROLE">Паўлінка</span>. Значыцца, будзем гуляць пад язык.</p>
<p>&nbsp;</p>
<p class="THEATRE-COMMENT">Смех. Адольф іграе на язык і без толку выкручваецца з Паўлінкай.</p>
<p>&nbsp;</p>
<p><span class="ROLE">Адольф</span> <span class="TC">(паказвае)</span>. Вось так, вось так! Правую нагу сюды, а левую туды. Галава ў левы бок, а задам пад парог, ды вось так!.. Раз, два, тры, то направа, то налева...</p>
<p>&nbsp;</p>
<p class="THEATRE-COMMENT">Усе прыглядаюцца да іх і смяюцца.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter22">З'ява IV</a></h4>
<p>&nbsp;</p>
<p class="THEATRE-COMMENT">Тыя ж і <span class="ROLE">Пранцісь</span>, <span class="ROLE">Агата</span>, <span class="ROLE">Сцяпан</span>.</p>
<p>&nbsp;</p>
<p><span class="ROLE">Пранцісь</span> <span class="TC">(п'яны)</span>. Пахвалёны Езус. Вось-цо-да, пане дабрудзею.</p>
<p><span class="ROLE">Колькі галасоў</span>. Навекі! Навекі!</p>
<p><span class="ROLE">Пранцісь</span> <span class="TC">(глянуўшы на Паўлінку і Адольфа)</span>. А гэта што такія, собственно, за выкрутасы, як у цырку ці ў сумашэдшым доме?</p>
<p><span class="ROLE">Адзін з гасцей</span>. Гэта пан Быкоўскі навучае панну Паўлінку навамодных танцаў.</p>
<p>&nbsp;</p>
<p class="THEATRE-COMMENT">Пранцісь і Агата распранаюцца.</p>
<p>&nbsp;</p>
<p><span class="ROLE">Пранцісь</span>. Можна, можна далей круціцца, як у хваробе святога Лявэнтага. Далей, далей! Раз, два, тры, вось-цо-да!</p>
<p><span class="ROLE">Адольф</span> <span class="TC">(далей паказваючы Паўлінцы)</span>. Вось як, вось так! То направа, то налева. Раз, два, тры! То туды, то сюды, ножка ў ножку, раз, два, тры!</p>
<p><span class="ROLE">Паўлінка</span> <span class="TC">(вырываючыся)</span>. Не, такі нічога не выйдзе. Не кемкая я да навукі.</p>
<p><span class="ROLE">Адольф</span> <span class="TC">(садзячы Паўлінку)</span>. Гэта толькі трудна першы раз, а пасля пойдзе ўсё гладка, як пугай высмаліць!</p>
<p>&nbsp;</p>
<p class="THEATRE-COMMENT">Ходзіць па хаце, махаючы каля твару хустачкай. Пранцісь, Агата і Сцяпан садзяцца за стол; Альжбета падае ім гарбату.</p>
<p>&nbsp;</p>
<p><span class="ROLE">Пранцісь</span> <span class="TC">(закурваючы люльку са Сцяпанам)</span>. Собственно, пане дабрудзею, кабыла заблудзіла, і праз тое трохі спазніліся. Але гэта глупства, глуп-ства! Яшчэ парой будзе, вось-цо-да.</p>
<p><span class="ROLE">Агата</span>. Якое чорта заблудзіла! Пакуль аб'ехаў, тудэма-сюдэма, усю ваколіцу, як пагарэлец, дык і поўнач чуць не агарнула. Тудэма-сюдэма, усё гары тэй сабе шукаў.</p>
<p><span class="ROLE">Пранцісь</span>. Ты, баба, собственно, маўчы, вось-цо-да! Ты нічога ніколі не кеміш, а я маю розум спрытны. Я, пане дабрудзею, Барнашоў, дзе пайшоў, там і прайшоў. <span class="TC">(Да гасцей.)</span> А вы, маладзічкі, не зважайце, вось-цо-да, ды танцуйце, пане дабрудзею, пакуль казінец не ўбіўся ў ногі.</p>
<p><span class="ROLE">Паўлінка</span>. А праўду дзядзька кажа. Будзем гуляць, нашто дарма час марнаваць! <span class="TC">(Да музыкаў.)</span> Зайграйце, калі ласка, польку, але такую, як веда-еце... каб аж свет хадыром пайшоў!</p>
<p>&nbsp;</p>
<p class="THEATRE-COMMENT">Музыкі іграюць польку; усе, апрача старых, танцуюць: Адольф з Паўлінкай, другія госці - хто з кім. За сталом Пранцісь са Сцяпанам частуюцца гарэлкай з пляшкі, якую першы прынёс з сабою.</p>
<p>&nbsp;</p>
<p><span class="ROLE">Адольф</span> <span class="TC">(танцуючы, прыпявае)</span></p>
<div class="POETRY">
<p>Танцовала рыба з ракем,</p>
<p>А пятрушка з пастарнакем,</p>
<p>А цыбуля дзівовала,</p>
<p>Цо пятрушка танцовала.</p>
</div>
<div class="CLEAR"></div>
<p>&nbsp;</p>
<p><span class="ROLE">Паўлінка</span> <span class="TC">(адпяваючы)</span></p>
<div class="POETRY">
<p>А на печы, на лучыне,</p>
<p>Дзеўкі грошы палічылі;</p>
<p>Налічылі паўталера</p>
<p>Дый купілі кавалера.</p>
</div>
<div class="CLEAR"></div>
<p>&nbsp;</p>
<p><span class="ROLE">Адольф</span></p>
<div class="POETRY">
<p>Дзяўчынэчка суха, бляда,</p>
<p>Я да цебе ў госці яда</p>
<p>І конікаў не жалую,</p>
<p>Ўшыстку ночку маршырую.</p>
</div>
<div class="CLEAR"></div>
<p>&nbsp;</p>
<p><span class="ROLE">Паўлінка</span></p>
<div class="POETRY">
<p>У гародзе ячмень родзіць,</p>
<p>А да мяне Якім ходзіць.</p>
<p>Радзі, радзі, ячмень, гусцей, -</p>
<p>Хадзі, хадзі, Якім, часцей!</p>
</div>
<div class="CLEAR"></div>
<p>&nbsp;</p>
<p><span class="ROLE">Адольф</span></p>
<div class="POETRY">
<p>Сядзіць голуб на галіне,</p>
<p>Салавей на ветке;</p>
<p>С аднэй дзевушкай гуляю,</p>
<p>Другая ў прыметке.</p>
</div>
<div class="CLEAR"></div>
<p>&nbsp;</p>
<p><span class="ROLE">Паўлінка</span></p>
<div class="POETRY">
<p>Ажаніся, не ляніся, -</p>
<p>Будзеш панаваці:</p>
<p>З аднэй будзеш свінні пасвіць,</p>
<p>З другой - заганяці.</p>
</div>
<div class="CLEAR"></div>
<p>&nbsp;</p>
<p><span class="ROLE">Адольф</span></p>
<div class="POETRY">
<p>Наша поле камяніста -</p>
<p>Ні праехаць, ні прайсці.</p>
<p>Нашы дзевачкі фарсісты -</p>
<p>Нельга к ім і падысці.</p>
</div>
<div class="CLEAR"></div>
<p>&nbsp;</p>
<p><span class="ROLE">Паўлінка</span></p>
<div class="POETRY">
<p>Я фарсуха, ты католік;</p>
<p>Не руш мяне за падолік, -</p>
<p>Мой падолік шоўкам шыты,</p>
<p>Хто палезе, будзе біты!</p>
</div>
<div class="CLEAR"></div>
<p>&nbsp;</p>
<p><span class="ROLE">Сцяпан</span> <span class="TC">(як сціхла гульня)</span>. Брава, брава, пан Адольф! Складзен да танцаў, як, не раўнуючы, закрыстыян да ружанцаў.</p>
<p><span class="ROLE">Пранцісь</span> <span class="TC">(пацягваючы з пляшкі)</span>. Глупства, глупства, вось-цо-да! Собственно, хоць у кішэні пуста, затое ногі сыплюць густа. Каб яму яшчэ ды мой розум растропны, дык зусім было б добра, пане дабрудзею.</p>
<p><span class="ROLE">Агата</span>. Кінь ты ўжо, тудэма-сюдэма, плявуз-гаць, як латак у млыне! Гуляюць - няхай гуляюць; ты сваімі качэргамі так не патрапіш.</p>
<p><span class="ROLE">Альжбета</span> <span class="TC">(да Пранціся)</span>. Можа б, чаго, сватка, закусілі?</p>
<p><span class="ROLE">Пранцісь</span>. Глупства, вось-цо-да. Собственно, закушу, закушу. <span class="TC">(Да гасцей.)</span> А вы, пане дабрудзею, забаўляйцеся, пакуль гаспадар вон з хаты не гоне, вось-цо-да.</p>
<p><span class="ROLE">Паўлінка</span> <span class="TC">(да Адольфа)</span>. Можа, пан Адольф, спяеце нам што-колечы? Я чула, што вельмі пекны голас маеце.</p>
<p><span class="ROLE">Адольф</span> <span class="TC">(астанаўліваючыся)</span>. Э-э! які там пекны! Ось так сабе! Канешне, лепшы, як у іншых.</p>
<p><span class="ROLE">Колькі галасоў</span>. Дык проша спець. Мы ўсе просім.</p>
<p><span class="ROLE">Адольф</span>. Калі ўжо так пекна просіце, дык можна. А якую ж бы панна Паўлінка хацела?</p>
<p><span class="ROLE">Паўлінка</span>. А ўсё роўна, хоць якую! Ну, якая лепей у пана Адольфа выходзе.</p>
<p><span class="ROLE">Адольф</span> <span class="TC">(пяе няскладна, махаючы хустачкай па твары)</span>.</p>
<div class="POETRY">
<p>Плываё голэмбі,</p>
<p>Летаё лабэндзі;</p>
<p>З нашэго кахання,</p>
<p>Пэўна, ніц не бэндзе.</p>
</div>
<div class="CLEAR"></div>
<p>&nbsp;</p>
<p><span class="ROLE">Паўлінка</span>. А такі ж нічога не будзе.</p>
<p><span class="ROLE">Адзін з гасцей</span>. Ці ж гэта «голэмбі» плываюць, а «лабэндзі» лятаюць?!</p>
<p><span class="ROLE">Адольф</span>. Ну, калі перабіваеце, дык саўсім не буду пець.</p>
<p><span class="ROLE">Альжбета</span>. Хай пан Быкоўскі на іх не зважае ды пяе; ведама, - блазнота, што яны знаюць!</p>
<p><span class="ROLE">Паўлінка</span> <span class="TC">(паглядзеўшы ў акно)</span>. Выбачайце, пан Адольф! У мяне няўмысле вылецела слаўцо.</p>
<p><span class="ROLE">Колькі галасоў</span>. Выбачайце, выбачайце! Просім, просім. Больш не будзем!</p>
<p><span class="ROLE">Пранцісь</span>. Собственно, пане дабрудзею, завядзі яшчэ сваю шарманку: яна ў цябе прост, як грамафон, вось-цо-да, трубіць.</p>
<p><span class="ROLE">Адольф</span>. Ну, ужо буду! Але калі яшчэ хоць раз перапыніце, тады загневаюся і саўсім кіну пець. Пейце тады самі!</p>
<p><span class="ROLE">Колькі галасоў</span>. Не, не! Не будзем!</p>
<p><span class="ROLE">Адольф</span> <span class="TC">(пяе)</span>.</p>
<div class="POETRY">
<p>Гляджу я без толку на хладную шаль,</p>
<p>І чорную душу церзае печаль.</p>
</div>
<div class="CLEAR"></div>
<p>&nbsp;</p>
<p><span class="ROLE">Паўлінка</span> <span class="TC">(душачыся ад смеху)</span>. Ці ж у пана Адольфа чорная душа?</p>
<p><span class="ROLE">Адзін з гасцей</span>. Нашто ж глядзіш на яе, пан, без толку?</p>
<p><span class="ROLE">Адольф</span> <span class="TC">(насупіўшыся)</span>. Болей пець вам не буду, хоць на каленях прасіце. Пейце сабе самі, калі такія разумныя! <span class="TC">(Садзіцца.)</span></p>
<p><span class="ROLE">Паўлінка</span>. Дык і спяём, калі пан Адольф такі някемкі, што нават жартаў не разумее. <span class="TC">(Убок.)</span> Эх, скарэй бы ўсё гэта скончылася!</p>
<p><span class="ROLE">Адзін з гасцей</span>. А такі ж спяём, і ўсе разам.</p>
<p><span class="ROLE">Паўлінка</span> <span class="TC">(да Адольфа, хітравата)</span>. А пан Адольф нам паможа?</p>
<p><span class="ROLE">Адольф</span>. Ані думаў.</p>
<p><span class="ROLE">Колькі галасоў</span>. А што мы спяём?</p>
<p><span class="ROLE">Паўлінка</span>. «Дый куды ж ты, дуб зялёны, пахінаешся?..»</p>
<p><span class="ROLE">Адольф</span>. Фі, мужыцкая!</p>
<p><span class="ROLE">Паўлінка</span>. А пан Адольф, можа б, хацеў, каб завялі якога манчыза?!</p>
<p><span class="ROLE">Пранцісь</span>. Собственно, вось-цо-да, калі такой панскай натуры, дык пазатыкай кудзеляй вушы, пане дабрудзею.</p>
<p><span class="ROLE">Сцяпан</span> <span class="TC">(да Пранціся, сціха)</span>. Каханенькі, родненькі, не кратайце яго! Ён, бачыш, як я ўжо і казаў, масціцца да маёй Паўлінкі. Як будзеш яму наругацца, дык гатоў яшчэ адбіцца, а я яго стараюся прыручыць.</p>
<p><span class="ROLE">Паўлінка</span>. Ну, дык што? Згода на гэту?</p>
<p><span class="ROLE">Колькі галасоў</span>. Згода, згода!! А пасля другую.</p>
<p><span class="ROLE">Паўлінка</span>. Толькі не збівацца з толку. Гля-дзець, як буду я рукамі тахты адбіваць.</p>
<p><span class="ROLE">Колькі галасоў</span>. Добра, добра!</p>
<p>&nbsp;</p>
<p class="THEATRE-COMMENT">Пяюць. Паўлінка, сумна ўсміхаючыся, дырыгуе, пасля і Пранцісь падходзе і пляшкай адмахвае тахты; музыкі такжа сваёй ігрой памагаюць.</p>
<p>&nbsp;</p>
<div class="POETRY">
<p>Дый куды ж ты, дуб зялёны,</p>
<p>&nbsp;&nbsp;&nbsp;&nbsp;Пахінаешся?</p>
<p>Дый чаго ж ты, мой міленькі,</p>
<p>&nbsp;&nbsp;&nbsp;&nbsp;Задумляешся?</p>
</div>
<div class="CLEAR"></div>
<p>&nbsp;</p>
<p><span class="ROLE">Пранцісь</span> <span class="TC">(як перасталі пець)</span>. А цяпер, вось-цо-да, «Як жа мне не пець», пане дабрудзею.</p>
<p><span class="ROLE">Адольф</span>. Ізноў мужыцкую!</p>
<p><span class="ROLE">Пранцісь</span>. Але, мужыцкую, але, вось-цо-да! А васпан, собственно, сваю панскую схавай свінням на снеданне.</p>
<p><span class="ROLE">Агата</span> <span class="TC">(падыходзіць і цягне Пранціся за полы)</span>. Кінь ты ўжо, тудэма-сюдэма, з поля сходзіць!</p>
<p><span class="ROLE">Пранцісь</span>. Вось-цо-да, адчапіся ад мяне, пане дабрудзею!</p>
<p><span class="ROLE">Паўлінка</span>. Ну, будзем пець «Як жа мне не пець, як жа не гудзець?..».</p>
<p>&nbsp;</p>
<p class="THEATRE-COMMENT">Пяюць, як першую.</p>
<p>&nbsp;</p>
<p><span class="ROLE">Пранцісь</span> <span class="TC">(як скончылі)</span>. А цяпер, собственно, чачотачку, пане дабрудзею.</p>
<p><span class="ROLE">Колькі галасоў</span>. Чачотачку, чачотачку! <span class="TC">(Пяюць чачотачку.)</span></p>
<div class="POETRY">
<p>Спарадзіла чачотачка семера дачок,</p>
<p>Спарадзіла невялічка семера малых...</p>
</div>
<div class="CLEAR"></div>
<p>&nbsp;</p>
<p><span class="ROLE">Альжбета</span> <span class="TC">(як сціхлі)</span>. Аддыхнеце, міленькія, хоць трохі, а то замарыліся дужа. <span class="TC">(Да Пранціся.)</span> Хадзіце, сваток, за стол ды, можа, чаго закусіце, бо і ты ж памагаў.</p>
<p><span class="ROLE">Пранцісь</span> <span class="TC">(садзячыся)</span>. Собственно, глупства, вось-цо-да. Маладым трэба паказаць, паказаць, пане дабрудзею, а яны ўсё патрапяць... правільна толькі навучыць іх. <span class="TC">(Папіваючы з пляшкі, да Сцяпана.)</span> А ты, сват, трымайся, вось-цо-да. Ім не дам, яны маладзічкі яшчэ, паспеюць.</p>
<p><span class="ROLE">Сцяпан</span>. А праўда, праўда, сватка! Яшчэ іх пара не ўцякла. <span class="TC">(Выпівае.)</span></p>
<p><span class="ROLE">Паўлінка</span> <span class="TC">(каля гасцей)</span>. А што ж мы цяпер будзем рабіць? Ужо напяяліся, дык, можа, ізноў пагуляема?</p>
<p><span class="ROLE">Пранцісь</span> <span class="TC">(закусваючы)</span>. Собственно, пачакайце, я зараз скамандую, пане дабрудзею, за што і як узяцца, бо мой розум растропны, а вы нічога не ведаеце.</p>
<p><span class="ROLE">Паўлінка</span>. Ну, добра, пачакаем. <span class="TC">(Да Адольфа.)</span> Што ж гэта, пан Адольф, надуўся, як мыш на крупы або як апошняе ў печ усыпаўшы?</p>
<p><span class="ROLE">Адна з гасцей</span>. Пан Адольф, відаць, закахаўся.</p>
<p><span class="ROLE">Адольф</span>. Ну, дык што, калі закахаўся?</p>
<p><span class="ROLE">Пранцісь</span> <span class="TC">(перажоўваючы яду)</span>. Собственно, цяпер, вось-цо-да, пойдзем лявоніху, пане дабру-дзею!</p>
<p><span class="ROLE">Усе</span>. Лявоніху! Лявоніху!</p>
<p><span class="ROLE">Адольф</span>. Ізноў мужыцкае!</p>
<p><span class="ROLE">Паўлінка</span> <span class="TC">(да Адольфа, прыпадхлебваючыся)</span>. А мы з панам Адольфам сыпнем лявоніху, сапраўды, сыпнем! Адпусціцеся на мяне, грэшную, болей ці ўдасца так весела з вамі паскакаць.</p>
<p><span class="ROLE">Адольф</span>. Ды я ўжо вельмі не гневаюся. Калі ўжо так хочаце, дык пойдзем, што ж там надта такое?!</p>
<p><span class="ROLE">Пранцісь</span> <span class="TC">(да музыкаў)</span>. Собственно, рэжце, пане дабрудзею! <span class="TC">(Да Альжбеты.)</span> А мы з сваццяй тупнем, вось-цо-да!..</p>
<p><span class="ROLE">Сцяпан</span> <span class="TC">(да Агаты)</span>. А мы з сваццяй, каханенькая, родненькая!</p>
<p>&nbsp;</p>
<p class="THEATRE-COMMENT">Музыкі іграюць лявоніху. Кабеты трохі ўпіраюцца, але пасля ідуць, за імі іншыя госці. Паўлінка з Адольфам.</p>
<p>&nbsp;</p>
<p><span class="ROLE">Пранцісь</span> <span class="TC">(прыпявае)</span></p>
<div class="POETRY">
<p>О, Лявоніха-Сымоніха была,</p>
<p>Ды Лявону хлеба, солі не дала!</p>
<p>О, Лявоніха-Сымоніха, а-ей!</p>
<p>Не хадзі ламаць капусткі маей!</p>
</div>
<div class="CLEAR"></div>
<p>&nbsp;</p>
<p><span class="ROLE">Альжбета</span></p>
<div class="POETRY">
<p>Хоць капуста зарасла лебядою,</p>
<p>Не пайду яе палоць за табою.</p>
<p>Прападзі ты і з капустай сваёй,</p>
<p>Не сушы ты маладосці маёй!</p>
</div>
<div class="CLEAR"></div>
<p>&nbsp;</p>
<p><span class="ROLE">Сцяпан</span></p>
<div class="POETRY">
<p>О, Лявоніха, ты жонка мая,</p>
<p>Дый не мытую сарочку дала;</p>
<p>Не качаную, не мытую,</p>
<p>Толькі шоўкам абашытую.</p>
</div>
<div class="CLEAR"></div>
<p>&nbsp;</p>
<p><span class="ROLE">Агата</span></p>
<div class="POETRY">
<p>А мой татка, дзевярусенька,</p>
<p>Вядзі мяне памалюсеньку.</p>
<p>Не вядзі мяне па пожынцы,</p>
<p>Вядзі мяне па дарожынцы;</p>
<p>Па пожынцы мае ножкі не йдуць,</p>
<p>Па дарожынцы дык самі бягуць.</p>
</div>
<div class="CLEAR"></div>
<p>&nbsp;</p>
<p><span class="ROLE">Адольф</span></p>
<div class="POETRY">
<p>Як я бегаў, дык і бегаў,</p>
<p>Абы мілую праведаў;</p>
<p>Як каціўся, дык каціўся,</p>
<p>Абы к мілай прыхіліўся.</p>
</div>
<div class="CLEAR"></div>
<p>&nbsp;</p>
<p><span class="ROLE">Паўлінка</span></p>
<div class="POETRY">
<p>А калі ж я у матулькі жыла,</p>
<p>Як вішанька у садочку цвіла,</p>
<p>Дасталася злому духу - мужыку,</p>
<p>Ссушыў мяне, як ліпінку у духу.</p>
</div>
<div class="CLEAR"></div>
<p>&nbsp;</p>
<p><span class="ROLE">Адольф</span></p>
<div class="POETRY">
<p>Ты, бярозачка, бярозка мая,</p>
<p>Ты, бярозка, нецярэбленая;</p>
<p>Тваё лісце не сярэбранае,</p>
<p>Нашы дзеўкі непаседлівыя.</p>
</div>
<div class="CLEAR"></div>
<p>&nbsp;</p>
<p><span class="ROLE">Паўлінка</span></p>
<div class="POETRY">
<p>Не вядзі мяне ні ў лес, ані ў сад, -</p>
<p>Завядзі мяне к татульку назад;</p>
<p>Не вядзі мяне ні ў лес, ані ў бор, -</p>
<p>Завядзі мяне к татульку на двор!</p>
</div>
<div class="CLEAR"></div>
<p>&nbsp;</p>
<p><span class="ROLE">Пранцісь</span> <span class="TC">(як перасталі гульню, да Сцяпана)</span>. Собственно, і дала ж твая баба мне дыхту, вось-цо-да. Аж лыткі трасуцца, пане дабрудзею.</p>
<p><span class="ROLE">Сцяпан</span>. І твая, каханенькі, родненькі, не адстала, - аж дыхавіцу чуць мне не нагнала.</p>
<p><span class="ROLE">Агата</span>. Абодва вы кавалёвыя мяхі, тудэма-сюдэма, непаваротлівыя, дык і здаецца, што нехта вам дыхту нейкага даваў.</p>
<p><span class="ROLE">Альжбета</span>. А праўда, свацейка, праўда. Ім толькі каля пляшкі круціцца, а не з дарэчнымі жанкамі лявоніху ісці.</p>
<p><span class="ROLE">Пранцісь</span>. Ага, собственно, добра, што свацейка, пане дабрудзею, успомніла. <span class="TC">(Дастае пляшку і частуецца з Сцяпанам.)</span></p>
<p><span class="ROLE">Паўлінка</span> <span class="TC">(да Адольфа)</span>. Ну, як жа пану Адольфу спадабаўся наш мужыцкі танец? Як я ўважаю, дык лепей у вас лявоніха выходзе, чымся тое нейкае «падзі-кварта». І прыпеўкі складныя знаеце.</p>
<p><span class="ROLE">Адольф</span> <span class="TC">(нібы скромна)</span>. А трохі ж нейкіх навучыўся калісь.</p>
<p><span class="ROLE">Адзін з гасцей</span>. Пара нам і чэсць знаць! Пэўна, ужо каля поўначы матаецца.</p>
<p><span class="ROLE">Колькі галасоў</span>. Так, так, час рухацца дамоў!</p>
<p><span class="ROLE">Паўлінка</span> <span class="TC">(з аблягчэннем, убок)</span>. Дзякуй Богу!.. <span class="TC">(Да гасцей.)</span> А можа б, яшчэ пагулялі?</p>
<p><span class="ROLE">Альжбета</span>. Каму далёка, то яно так, а каму блізка, дык не шкодзіць яшчэ пазабаўляцца.</p>
<p><span class="ROLE">Колькі галасоў</span>. Не! Не! Ужо час і пара!</p>
<p><span class="ROLE">Паўлінка</span>. Ну, дык хай музыкі на адходнае хоць марша зайграюць, каб весялей усім снілася і каб моцна, моцна ўсім спалася.</p>
<p><span class="ROLE">Сцяпан</span>. А гэта не шкодзіць. <span class="TC">(Да музыкаў.)</span> Што ж, каханенькія, родненькія, зайграйце, калі ласка, яшчэ што-колечы на адходнае дарагім госцікам, а там дзве дзюркі ў носе і сканчылося.</p>
<p>&nbsp;</p>
<p class="THEATRE-COMMENT">Музыкі іграюць марш. <span class="ROLE">Госці</span> адзяваюцца, адвітваюцца і выходзяць, за імі - <span class="ROLE">музыкі</span>.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter23">З'ява V</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Адольф</span>, <span class="ROLE">Сцяпан</span>, <span class="ROLE">Альжбета</span>, <span class="ROLE">Пранцісь</span> і <span class="ROLE">Агата</span>.</p>
<p>&nbsp;</p>
<p><span class="ROLE">Сцяпан</span>. Вось і пацішэла трохі ў нашай хаце, няма ўжо каму скакаці.</p>
<p><span class="ROLE">Пранцісь</span>. Собственно, глупства, вось-цо-да. Было шумна, пане дабрудзею, і будзе шумна!</p>
<p><span class="ROLE">Агата</span>. А так, так, тудэма-сюдэма, як будзе вяселле ў Паўлінкі.</p>
<p><span class="ROLE">Паўлінка</span>. Э-э, майго вяселля ніколі не будзе, значыцца, і шумна не будзе!</p>
<p><span class="ROLE">Адольф</span>. Ці ж у бацькоў маладога, паненка, думаеце, не хваце на вяселле?</p>
<p><span class="ROLE">Паўлінка</span>. Хваце не хваце, а такі вяселля майго ніхто не ўбача...</p>
<p><span class="ROLE">Сцяпан</span>. Гэта, каханенькая, родненькая, пабачым. Яшчэ я на тое ёсць і ў сваёй хаце гаспадар, а не госць! Жыта повен аруд і сала не адзін пуд.</p>
<p><span class="ROLE">Пранцісь</span>. Собственно, глупства, вось-цо-да. Часам ці вяселле, ці павесіў - адно на другое, пане дабрудзею, выходзе.</p>
<p><span class="ROLE">Агата</span>. А ты, «вось-цо-да», прыкусі свой язык і не тыцкайся, тудэма-сюдэма, туды, куды цябе не просяць. Напіўся, наеўся, дык і маўчы!</p>
<p><span class="ROLE">Альжбета</span> <span class="TC">(да Агаты)</span>. Што ж там, свацейка, такое? Сват жа нічога благога не кажа. <span class="TC">(Да Паўлінкі.)</span> Прыбірай ты ўжо, дзеткі, са стала.</p>
<p><span class="ROLE">Пранцісь</span>. Собственно, ці свінні елі, ці шляхта папасавалася - гэтак, вось-цо-да, стол выглядае, пане дабрудзею.</p>
<p><span class="ROLE">Паўлінка</span>. Добра, мамка, зараз. <span class="TC">(Да Адольфа.)</span> А пан Адольф мне паможа?</p>
<p><span class="ROLE">Адольф</span>. Калі патраплю, дык чаму ж не?</p>
<p>&nbsp;</p>
<p class="THEATRE-COMMENT">Прыбіраюць са стала; пасудак стаўляюць на табурэце, каля самавара.</p>
<p>&nbsp;</p>
<p><span class="ROLE">Альжбета</span>. Вы бы, дзеткі, занеслі пасудак на тую палавіну.</p>
<p><span class="ROLE">Паўлінка</span>. Усё роўна я пасля занясу сама, а цяпер... <span class="TC">(паглядаючы хітравата на Адольфа)</span> я баюся з панам Адольфам ісці адна на тую палавіну!</p>
<p><span class="ROLE">Адольф</span> <span class="TC">(несучы пасудак, убок)</span>. Відаць, дзеўка ўлялюскалася ў мяне па самую шыю.</p>
<p><span class="ROLE">Паўлінка</span> <span class="TC">(ідучы к сталу, убок)</span>. І собіла ж Богу стварыць гэткую чапялу недарэчную!</p>
<p><span class="ROLE">Пранцісь</span> <span class="TC">(да Паўлінкі)</span>. А праўда, собственно, лепш старожа, як варожа, пане дабрудзею.</p>
<p><span class="ROLE">Агата</span> <span class="TC">(да Пранціся)</span>. А ты, «старожа», не мялі попусту, а думай, як дахаты ісці.</p>
<p><span class="ROLE">Пранцісь</span>. Пане дабрудзею, дык і пойдзем; што ж там, собственно, такое.</p>
<p>&nbsp;</p>
<p class="THEATRE-COMMENT">Развітваюцца абое і выходзяць. Альжбета памагае прыбіраць са стала.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter24">З'ява VI</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Адольф</span>, <span class="ROLE">Сцяпан</span>, <span class="ROLE">Альжбета</span>.</p>
<p>&nbsp;</p>
<p><span class="ROLE">Паўлінка</span>. Не так, пан Адольф, бярэш шклянкі; трэба вось як. <span class="TC">(Паказвае.)</span> Ну, і зграбны ж! не раўнуючы - як вол да карэты.</p>
<p><span class="ROLE">Адольф</span>. А панна Паўлінка ўсё капліменты мне гавора.</p>
<p><span class="ROLE">Паўлінка</span> <span class="TC">(убок)</span>. Дурню плюнь у вочы, а ён скажа: дождж ідзе!</p>
<p><span class="ROLE">Альжбета</span> <span class="TC">(да Сцяпана, які клюе носам за сталом)</span>. Што ты табаку важыш? Ідзі ды кладзіся спаць. Гэта ж табе тут не карчма!</p>
<p><span class="ROLE">Сцяпан</span> <span class="TC">(сонна)</span>. Каханенькая, родненькая, я наважу, а ты купіш. Сон - не кепская рэч. Для чаго калядкі - добрыя святкі, што пад'еў ды на палаткі. <span class="TC">(Вылазячы з-за стала, да Адольфа.)</span> Каханенькі, родненькі, выбачай... Забаўляйся тут з Паўлінкай, а я прыкархну трохі... Сягоння яшчэ досвіта мяне мая ўспарола. <span class="TC">(Адводзячы Адольфа ў старану.)</span> Ну, што? Як мая Паўліна... падышла пад мысль?</p>
<p><span class="ROLE">Адольф</span>. О, важная маладзіца! Хоць сягоння гатоў з ёю жаніцца.</p>
<p><span class="ROLE">Сцяпан</span>. Ну, так тупай каля яе; толькі смела; яна дзеўка падатлівая, хоць, можа, і мае трохі якіх мухаў у носе.</p>
<p><span class="ROLE">Адольф</span>. Хэ-хэ-хэ! Я да ўсякай патраплю падлізацца.</p>
<p><span class="ROLE">Сцяпан</span>. Ну, дык падлізвайся, каханенькі, родненькі. <span class="TC">(Адвітваецца і ідзе ў бакоўку.)</span></p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter25">З'ява VII</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Адольф</span>, <span class="ROLE">Альжбета</span>.</p>
<p>&nbsp;</p>
<p><span class="ROLE">Альжбета</span> <span class="TC">(сціраючы стол)</span>. А ты, Паўлінка, можа, у карты пайграеш з панам Адольфам?</p>
<p><span class="ROLE">Адольф</span> <span class="TC">(закурваючы)</span>. Ды і мне ўжо трэба збірацца дамоў.</p>
<p><span class="ROLE">Паўлінка</span>. Ці ж пан Адольф рассыпаўся, што маніцёся збірацца? Заедзеце яшчэ; каня ж маеце не жартачкі!..</p>
<p><span class="ROLE">Адольф</span>. О, конь мой добры!</p>
<p><span class="ROLE">Альжбета</span>. Ну, дык і чаго ж спяшацца?.. Нам, старым, як той кажа, такая рэч: пад'еў ды на печ.</p>
<p><span class="ROLE">Паўлінка</span> <span class="TC">(убок)</span>. Чаго добрага - заначуе, вось будзе бяда! <span class="TC">(Голасна.)</span> А пагода сягоння нядрэнная. Нават месяц свеціць, што рэдка на Пакровы. Будзе добра для пана Адольфа дамоў ехаць.</p>
<p><span class="ROLE">Адольф</span>. А хоць бы і дрэнная, дык мне блізка, жарабец мой умомант дамчыць.</p>
<p><span class="ROLE">Альжбета</span> <span class="TC">(да Паўлінкі)</span>. Ну, дык паглядзі ж ты, дзе карты, ды пазабаўляйцеся яшчэ трохі з панам Адольфам, бо я, мусіць, зраблю следам за дзедам. Трохі ж сягоння такі натупалася.</p>
<p><span class="ROLE">Адольф</span>. Проша, проша, панічка! На нас, маладых, не зважайце.</p>
<p><span class="ROLE">Альжбета</span>. А ўжо ж я такі і пайду.</p>
<p><span class="ROLE">Адольф</span> <span class="TC">(цалуючы ў руку Альжбету)</span>. Хутка і я паеду, вось толькі дам аднаго гаспадара панне Паўлінцы.</p>
<p><span class="ROLE">Паўлінка</span>. Паглядзім - хто каму?!</p>
<p>&nbsp;</p>
<p class="THEATRE-COMMENT">Шукае карт. <span class="ROLE">Альжбета</span> выходзіць у бакоўку.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter26">З'ява VIII</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Адольф</span>.</p>
<p>&nbsp;</p>
<p><span class="ROLE">Адольф</span>. Чаго паненка шукае?</p>
<p><span class="ROLE">Паўлінка</span>. Таго, чаго яшчэ не маю, - карт.</p>
<p><span class="ROLE">Адольф</span> <span class="TC">(глянуўшы на акно)</span>. А вось яны, на акне.</p>
<p><span class="ROLE">Паўлінка</span> <span class="TC">(убок)</span>. Думала, што не ўбачыць; скарэй бы, можа, з хаты выпхнула, не найшоўшы карт. <span class="TC">(Да Адольфа.)</span> Ну, калі ёсць, дык будзем іграць. <span class="TC">(Паглядзеўшы ў акно.)</span> А ў што?</p>
<p><span class="ROLE">Адольф</span>. У гаспадара.</p>
<p><span class="ROLE">Паўлінка</span>. Гэта, значыцца, у дурня?</p>
<p><span class="ROLE">Адольф</span>. Ну, гэта толькі мужыкі так гавораць. <span class="TC">(Раздае карты.)</span></p>
<p><span class="ROLE">Паўлінка</span>. А як пан Адольф думаў, хто мы? То ж таксама мужыцкага роду.</p>
<p><span class="ROLE">Адольф</span>. Першы раз чую!</p>
<p><span class="ROLE">Паўлінка</span>. Ды і пан Адольф таксама мужыцкага роду. <span class="TC">(Іграюць у карты.)</span></p>
<p><span class="ROLE">Адольф</span> <span class="TC">(здзіўлены)</span>. І я?!</p>
<p><span class="ROLE">Паўлінка</span>. Але, але! Калісь былі ўсе мужыкі, ну дык цяпер кожны чалавек мужыцкага роду, хоць каторы і прыкідваецца панам ці графам. Ды і што гаварыць! Адам і Ева і то былі мужыкамі.</p>
<p><span class="ROLE">Адольф</span> <span class="TC">(здзіўлены)</span>. Адам і Ева?!</p>
<p><span class="ROLE">Паўлінка</span>. І Ной, і Езус...</p>
<p><span class="ROLE">Адольф</span>. Што я чую? Адкуль гэта, панна Паўлінка, усё ведаеце?</p>
<p><span class="ROLE">Паўлінка</span>. Ого, не скажу!</p>
<p><span class="ROLE">Адольф</span> <span class="TC">(просячы)</span>. Проша сказаць.</p>
<p><span class="ROLE">Паўлінка</span>. Не тэй б'іце! Вот салапяка!</p>
<p><span class="ROLE">Адольф</span> <span class="TC">(паправіўшыся)</span>. Ды скажыце!</p>
<p><span class="ROLE">Паўлінка</span> <span class="TC">(нецярпліва)</span>. Ну, добра. Запытайцеся ў Якіма Сарокі: ён усё вам раскажа. <span class="TC">(Адольф праігрывае.)</span> Дурань пан! Дурань пан!</p>
<p><span class="ROLE">Адольф</span> <span class="TC">(папраўляючы)</span>. Гаспадар. <span class="TC">(Раздае карты.)</span></p>
<p><span class="ROLE">Паўлінка</span> <span class="TC">(убок)</span>. Які чорта гаспадар, калі дурань?</p>
<p><span class="ROLE">Адольф</span>. Што панна Паўлінка кажа?</p>
<p><span class="ROLE">Паўлінка</span>. Кажу: але, гаспадар. <span class="TC">(Хвілю маўчаць. Убок.)</span> Што тут гаварыць з гэтай вандзонкай. І трымае ж яго нядобрае! <span class="TC">(Да Адольфа.)</span> А ці, пан Адольф, жаніцца хочаце?</p>
<p><span class="ROLE">Адольф</span>. Ой, страшэнна хачу. А панне Паўлінцы замуж хочацца?</p>
<p><span class="ROLE">Паўлінка</span>. Ого, яшчэ і як хочацца!.. Калі ўдасца, дык яшчэ і сягоння, можа, пайду.</p>
<p><span class="ROLE">Адольф</span>. А я ж яшчэ з таткам і мамкай вашымі нічога аб гэтым не гаварыў.</p>
<p><span class="ROLE">Паўлінка</span>. Аб чым - аб гэтым?</p>
<p><span class="ROLE">Адольф</span>. Ну, аб тым, як я жаніцца буду, а панна Паўлінка замуж ісці. <span class="TC">(Праігрывае.)</span></p>
<p><span class="ROLE">Паўлінка</span>. Ізноў пан дурнем! Ізноў дурнем!</p>
<p><span class="ROLE">Адольф</span>. Гаспадаром!.. <span class="TC">(Раздае карты.)</span></p>
<p><span class="ROLE">Паўлінка</span>. А можа, ужо будзе? Нешта спаць як бы хочацца. <span class="TC">(Зявае, устае і паглядае ў акно. Убок.)</span> А што, калі не прыйшоў?</p>
<p><span class="ROLE">Адольф</span> <span class="TC">(не пачуўшы)</span>. Хто не пайшоў?</p>
<p><span class="ROLE">Паўлінка</span>. Я кажу, каб хаця дождж не пайшоў. <span class="TC">(З удаванай жаласцю.)</span> Я так жалею, так жалею пана Адольфа, каб не замок, што аж тут нешта трасецца. <span class="TC">(Паказвае на грудзі.)</span></p>
<p><span class="ROLE">Адольф</span>. І я таксама панну Паўлінку жалею і цяпер, і потым.</p>
<p><span class="ROLE">Паўлінка</span>. Калі гэта потым? Як пан Адольф яшчэ дурня возьме?</p>
<p><span class="ROLE">Адольф</span>. Ды не! Тады, як будзем... як будзем... ну, як гэта сказаць.</p>
<p><span class="ROLE">Паўлінка</span>. Ізноў скруціў! <span class="TC">(Папраўляе.)</span> Вось гэтак было, гэтак біць трэба, а з гэтай хаджу, і пан Адольф ізноў дурань, дурань, дурань!</p>
<p><span class="ROLE">Адольф</span>. Гаспадар!</p>
<p><span class="ROLE">Паўлінка</span>. Усё роўна, хоць гаспадар, але як карты паказваюць, дык дурань!</p>
<p><span class="ROLE">Адольф</span>. Хай будзе і так! Цяпер за тое, што панна Паўлінка мяне гэтак абыграла, вазьму ды паеду. <span class="TC">(Устае.)</span></p>
<p><span class="ROLE">Паўлінка</span> <span class="TC">(з аблягчэннем, убок)</span>. Сабраўся-такі нарэшце.</p>
<p><span class="ROLE">Адольф</span>. Дабранач панне Паўлінцы! Проша ча-каць - я прыеду па канчатак.</p>
<p><span class="ROLE">Паўлінка</span>. Забярэце лепей яго цяпер!</p>
<p><span class="ROLE">Адольф</span>. Каго?</p>
<p><span class="ROLE">Паўлінка</span>. Ды канчатак той.</p>
<p><span class="ROLE">Адольф</span>. А панна Паўлінка ўсё жартуе. <span class="TC">(Адвітваецца. Выходзячы, убок.)</span> Вот так на ўсе бакі дзеўка! Адным словам, як сторублёвая кабыла. Гэткая - дыхт для мяне жонка!</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter27">З'ява IX</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span> адна.</p>
<p>&nbsp;</p>
<p><span class="ROLE">Паўлінка</span> <span class="TC">(неспакойна)</span>. А той, можа, хай бы лепей і не прыйшоў! Так усё неяк усярэдзіне трасецца... І нашто гэта я яму абяцала? Лепей было б пачакаць. Што тут рабіць? <span class="TC">(Ходзіць ад акна да акна і паглядае.)</span> Падшахнула ж мяне нядобрае на згоду прыстаць! <span class="TC">(Сумна-весела.)</span> А можа, не прыйдзе?.. <span class="TC">(Сумна.)</span> А калі не прыйдзе, то, значыцца, ён ужо мяне не любіць болей. Не, няхай прыйдзе лепей, а там - што будзе, то будзе. Трэба паваражыць. <span class="TC">(Стукае ў пальцы.)</span> Прыйдзе, не прыйдзе, прыйдзе, не прыйдзе, прыйдзе... <span class="TC">(Весела.)</span> Прыйдзе, прыйдзе! А цяпер - любіць ці не любіць? Ну, гэта трэба на карты паваражыць. <span class="TC">(Бярэ і перакідае карты.)</span> Любіць, не любіць, к сэрцу прыжме, к чорту пашле; любіць, не любіць, к сэрцу прыжме... <span class="TC">(Весела.)</span> Так, так, любіць, к сэрцу прыцісне! Ну, раз карты гэтак паказалі, то трэба збірацца. Але мушу ўперад паслухаць, ці спяць старыя. <span class="TC">(Ідзе і падслухоўвае ў дзвярах бакоўкі.)</span> Спяць, ажно хра-пуць, як бы суконкі дралі. <span class="TC">(Падыходзіць, глядзіць у акно, задумваецца.)</span> Што тут узяць? Ага, трэба заглянуць у куфар. <span class="TC">(Адчыняе куфар, капаецца ў ім; дастае пацеркі і</span> <span class="TC">прымярае.)</span> Во! Гэта дык трэба забраць - так мне з імі да твару ідзе. Ну, сукенку новую такжа трэба ўзяць. Усё гэта звяжам у хустку. <span class="TC">(Рассцілае хустку і складвае свае рэчы.)</span> А-а, і чаравічкі мушу забраць, бо ў чым жа я з ім бегаць буду? Шнуровачку такжа вазьму, бо хто ж яе тут будзе насіць? І-і!! ужо болей, здаецца, нічога. <span class="TC">(Звязвае і ідзе к ложку. Чуваць шорах за акном. Сціха.)</span> Ай, хтось там прыйшоў! <span class="TC">(Весела.)</span> Прыйшоў, мой міленькі, прыйшоў! Такі карты праўду паказалі! <span class="TC">(Ідзе к акну.)</span> Хто там?</p>
<p><span class="ROLE">Голас з-за акна</span> <span class="TC">(прыдушаны)</span>. Я!.. Я!..</p>
<p><span class="ROLE">Паўлінка</span> <span class="TC">(углядаючыся ў акно, убок)</span>. Нічагутанькі не відаць! Цемната страшэнная! <span class="TC">(У акно.)</span> Хто - я?</p>
<p><span class="ROLE">Голас</span>. Я!.. Я!.. Ну, ці ж не пазнала?</p>
<p><span class="ROLE">Паўлінка</span>. Пачакай мінутку. Вось я зараз. Толькі падушачкі звяжу і коўдру.</p>
<p><span class="ROLE">Голас</span>. Ды мне нічога не трэба!</p>
<p><span class="ROLE">Паўлінка</span>. Мала што не трэба, а я вазьму... <span class="TC">(Хутка ідзе к ложку, звязвае падушкі і коўдру ў посцілку.)</span> Ну, ужо гатова! <span class="TC">(Адчыняе акно і выкідвае вузлы.)</span> Пераймай, а зараз - і мяне! <span class="TC">(Да сябе.)</span> Трэба з бакоўкі ўзяць верхнюю вопратку і хустку, толькі б хаця ж старыя не прабудзіліся. <span class="TC">(Зніжае агонь у лямпе і ідзе ў бакоўку. Па нейкім часе выходзіць стуль адзеўшыся.)</span> А цяпер і сябе трэба выкінуць! <span class="TC">(Шыбка ідзе к акну. Чуваць шорах у бакоўцы.)</span> Ай, нехта ўстаў!</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter28">З'ява Х</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Сцяпан</span>.</p>
<p>&nbsp;</p>
<p><span class="ROLE">Сцяпан</span> <span class="TC">(выбягае з бакоўкі, ахінуўшыся коў-драй)</span>. Хто тут? Хто тут лазіць апоўначы? Альжбета! Альжбета! Хутчэй сюды! <span class="TC">(Паўлінка, перахрысціўшыся, кідаецца ў акно. Сцяпан убачыў.)</span> Гвалт! Злодзей! <span class="TC">(Бяжыць к акну і хватае Паўлінку за ногі.)</span> Альжбета! Скарэй сюды! Стрэльбу хватай!!.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter29">З'ява XI</a></h4>
<p>&nbsp;</p>
<p class="THEATRE-COMMENT"><span class="ROLE">Паўлінка</span>, <span class="ROLE">Сцяпан</span>, <span class="ROLE">Альжбета</span>.</p>
<p>&nbsp;</p>
<p><span class="ROLE">Альжбета</span> <span class="TC">(выбягае - як Сцяпан - акрыўшыся коўдрай; уся трасецца)</span>. Матачка Найсвентшая! Што тут робіцца?! <span class="TC">(Мацае па сцяне.)</span> Зараз, зараз нясу стрэльбу. <span class="TC">(Хватае за гіру ад гадзінніка, га-дзіннік з грохатам валіцца са сцяны і разбіваецца.)</span> Ай, што ж я нарабіла!!</p>
<p><span class="ROLE">Сцяпан</span> <span class="TC">(трымаючы Паўлінку за ногі, да Альжбеты).</span> Куды цябе немач уперла? Падкруці хутчэй кнот ды памажы цягнуць!..</p>
<p><span class="ROLE">Альжбета</span> <span class="TC">(бяжыць к лямпе)</span>. Ужо, ужо!</p>
<p><span class="ROLE">Паўлінка</span> <span class="TC">(перавесіўшыся праз акно).</span> Цягні, братка, ямчэй!</p>
<p><span class="ROLE">Альжбета</span> <span class="TC">(падкруціўшы кнот і бегучы к Сцяпану)</span>. Божухна мой! Гэта ж Паўлінка! Скуль ты ўзяў таго злодзея?</p>
<p><span class="ROLE">Сцяпан</span>. Каханенькая, родненькая, не мялі языком ды вось памагай цягнуць; там нейкі гад яе за рукі трымае.</p>
<p><span class="ROLE">Паўлінка</span>. Мацней, мацней, браток!</p>
<p><span class="ROLE">Альжбета</span> <span class="TC">(памагаючы Сцяпану цягнуць)</span>. Што ты, дзеткі, здурэла, ці што?.. <span class="TC">(Сцягваюць Паўлінку з акна на хату.)</span></p>
<p><span class="ROLE">Сцяпан</span>. Ты гэта, каханенькая, родненькая, куды манілася ляцець?</p>
<p><span class="ROLE">Паўлінка</span> <span class="TC">(апіраючыся рукой аб стол, патупіўшыся)</span>. Я!.. Я!.. хацела замуж ісці!</p>
<p><span class="ROLE">Сцяпан</span> і Альжбета. Праз акно?!</p>
<p><span class="ROLE">Паўлінка</span>. А што ж, калі татка і мамка праз дзверы не пускаеце.</p>
<p>&nbsp;</p>
<p>&nbsp;</p>
<div class="nootnote-block">
</div>
<h4><a id="chapter30">З'ява XII</a></h4>
<p>&nbsp;</p>
<p class="THEATRE-COMMENT">Тыя ж і <span class="ROLE">Пранцісь</span>, <span class="ROLE">Адольф</span>, <span class="ROLE">Агата</span>.</p>
<p>&nbsp;</p>
<p><span class="ROLE">Пранцісь</span> <span class="TC">(без шапкі ўвальваецца ў хату, трымаючы за каўнер Адольфа)</span>. Собственно, пане дабру-дзею, злодзея, злодзея злавіў, вось-цо-да.</p>
<p><span class="ROLE">Агата</span> <span class="TC">(цягнучы вузлы)</span>. А як жа, тудэма-сюдэма, з гэтымі катомкамі каля вашага акна капаўся.</p>
<p><span class="ROLE">Паўлінка</span>, Сцяпан і Альжбета. Пан Быкоўскі?</p>
<p><span class="ROLE">Пранцісь</span>. А так, так, пане дабрудзею. Адольф, Адольф! Злодзей, собственно, вось-цо-да!</p>
<p><span class="ROLE">Сцяпан</span> <span class="TC">(да Адольфа)</span>. Дык гэта ты мне хацеў дачку ўкрасці, зладзюга, каханенькі, родненькі!</p>
<p><span class="ROLE">Адольф</span> <span class="TC">(заікаючыся і не разумеючы, у чым рэч)</span>. Я... я... збіўся тут каля саду з дарогі, дык хацеў у панны Паўлінкі запытацца праз акно, кудой выехаць...</p>
<p><span class="ROLE">Пранцісь</span>. Собственно, злодзей, злодзей! Вузлы з хаты праз акно павыцягваў. Можа, і шапку маю ўкраў.</p>
<p><span class="ROLE">Агата</span>. Ты зараз, п'яніца, тудэма-сюдэма, і галаву забудзешся. Гэта ж аж дамоў давалокся і тады толькі агледзеўся, што шапкі забыўся.</p>
<p><span class="ROLE">Пранцісь</span>. Собственно, а баба нашто, - каб усяго пільнавала. Але злодзея, пане дабрудзею, злавіў, злавіў, вось-цо-да.</p>
<p><span class="ROLE">Сцяпан</span> <span class="TC">(да Паўлінкі)</span>. Дык гэта ты, каханенькая, родненькая, за яго хацела замуж уцякаць, як даведалася, што гэнага гада, гэнае плюгаўства за афішкі арыштавалі?</p>
<p><span class="ROLE">Паўлінка</span> <span class="TC">(глуха)</span>. Божухна мой, Божа! Якімку арыштавалі!!</p>
<p><span class="ROLE">Сцяпан</span> <span class="TC">(самадавольна)</span>. Хе-хе-хе! ужо гэтае мужыцкае насенне не будзе больш нашых сцежак паганіць.</p>
<p><span class="ROLE">Паўлінка</span>. Якімку арыштавалі! Майго саколіка ненагляднага арыштавалі.</p>
<p><span class="ROLE">Сцяпан</span> <span class="TC">(да Адольфа)</span>. А ты, каханенькі, родненькі, негадзяй, вірутнік з-пад цёмнай гвязды, вон з маёй хаты, каб твая і нага тут не была! Не мог, як трэба, па-хрысціянску - з сватам, з запаведзямі маю дачку ўзяць, але, як злодзей, хацеў праз акно вывалачы! Вон! Вон!</p>
<p><span class="ROLE">Адольф</span>. Я... я... толькі хацеў дарогі запытацца...</p>
<p><span class="ROLE">Пранцісь</span> <span class="TC">(развязваючы вузлы)</span>. Собственно, злодзей, пане дабрудзею! Падушкі і сукенкі дзявочыя праз акно пакраў. К урадніку, марш! К урадніку, гіцаль, вось-цо-да!</p>
<p><span class="ROLE">Паўлінка</span>. Якімку арыштавалі! Маю зорачку ясную арыштавалі. <span class="TC">(Дзіка.)</span> Ха-ха-ха! Звяры сляпыя!!! <span class="TC">(Як сноп, валіцца на зямлю. Суматоха. Крыкі: «Вады! Вады!..»)</span></p>
<p><span class="ROLE">Пранцісь</span>. Собственно, пане дабрудзею, у мяне ёсць кроплі. <span class="TC">(Дастае з кішэні пляшку і пырскае ў твар Паўлінцы гарэлкай.)</span></p>
<p><span class="ROLE">Агата</span> <span class="TC">(кідаючыся да Пранціся)</span>. Тудэма-сюдэма, ашалеў!..</p>
<p><span class="ROLE">Сцяпан</span> <span class="TC">(панура)</span>. Каханенькія, родненькія, дзве дзюркі ў носе і сканчылося.</p>
<p>&nbsp;</p>
<p class="THEATRE-COMMENT">Заслона</p>
<p>&nbsp;</p>
<p>&nbsp;</p>
<p>&nbsp;</p>
<div class="nootnote-block">
</div>
<div class="endnote-block">
</div>

<!-- BOOK_END -->
 
<br/>



<br/>

<hr/>
Беларуская Палічка: <a href="http://knihi.com">http://knihi.com</a>
 
<!-- counters: Google Analytics begin -->
<script type="text/javascript">
var gaJsHost = (("https:" == document.location.protocol) ? "https://ssl." : "http://www.");
document.write(unescape("%3Cscript src='" + gaJsHost + "google-analytics.com/ga.js' type='text/javascript'%3E%3C/script%3E"));
</script>
<script type="text/javascript">
try {
var pageTracker = _gat._getTracker("UA-6180123-1");
pageTracker._trackPageview();
} catch(err) {}</script>
<!-- counters: Google Analytics end -->
<!-- counters: Akavita start -->
<script type='text/javascript'><!--
d=document;w=window;n=navigator;d.cookie='cc=1';
r=''+escape(d.referrer);js=10;c=(d.cookie)?1:0;j=0;
x=Math.random();u=''+escape(w.location.href);lt=0;
h=history.length;t=new Date;f=(self!=top)?1:0;cd=0;
tz=t.getTimezoneOffset();cpu=n.cpuClass;ww=wh=ss=0;
//--></script><script  type='text/javascript'><!--
js=11;j=(n.javaEnabled()?1:0);
//--></script><script  type='text/javascript'><!--
js=12;lt=1;s=screen;ss=s.width;ssh=s.height;
cd=(s.colorDepth?s.colorDepth:s.pixelDepth);
//--></script><script  type='text/javascript'><!--
js=13;wh=w.innerHeight;ww=w.innerWidth;
wh=(wh?wh:d.documentElement.offsetHeight);
ww=(ww?ww:d.documentElement.offsetWidth);
//--></script><script  type='text/javascript'><!--
q='lik?id=7&it=1&d='+u+'&r='+r+'&h='+h+'&f='+f;
q+='&c='+c+'&tz='+tz+'&cpu='+cpu+'&js='+js+'&wh='+wh;
q+='&ww='+ww+'&ss='+ss+'&ssh='+ssh+'&cd='+cd+'&j='+j+'&x='+x;
d.write('<a target="_top" href="http://www.akavita.by/">'+
'<img src="http://adlik.akavita.com/bin/'+q+'" alt="" '+
'border="0" width="1" height="1"/></a>');
//--></script><noscript><div>
<a href='http://www.akavita.by/'> 
<img src='http://adlik.akavita.com/bin/lik?id=7&amp;it=1' style="border:0px none;"
height='1' width='1' alt='' /></a></div></noscript>
<!-- counters: Akavita end -->

</div>

    <div style="background-color: #ffae00; height: 4px; margin-top: 1px"> </div>
    <div style="background-color: #000000; height: 1px; margin-top: 1px"> </div>
    <div style="background-color: #000000; height: 1px; margin-top: 1px"> </div>
    <div class="footer">
      &copy; <a href="http://knihi.com">Беларуская Палічка</a> // пры выкарыстаньні матэрыялаў спасылка на <a href="http://knihi.com">Беларускую Палічку</a> абавязковая
    </div>

<script type="text/javascript">
var qrcode = new QRCode("qrcode", {
    text: "http://knihi.com/Janka_Kupala/Paulinka.epub",
    width: 128,
    height: 128,
    colorDark : "#000000",
    colorLight : "#ffffff",
    correctLevel : QRCode.CorrectLevel.H
});
</script>

</body></html>
